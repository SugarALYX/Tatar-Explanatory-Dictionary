Э -ы.1.Әңгәмәдәшнең сүзләре белән килешмәүне, аңа каршы килүне белдерә 2.Сөйләгәндә каушаудан, кинәтлектән, берәр нәрсә әйтәсе килмәгәнлектән һ.б.ш. очракларда тотлыгып калганда әйтелә




Эбонит -Табигый яки синтетик каучукны күкерт белән нык вулканизацияләү нәтиҗәсендә барлыкка килә торган каты материал (изоляция материалы буларак киң кул.)




Эвако... -Кушма сүзләрдә "эвакуацион" мәгън. беренче кисәк




Эвакогоспиталь -Сугыш вакытында эвакуацияләнеп килгән авыруларны һәм яралыларны дәвалый торган госпиталь




Эвакопункт -Сугыш вакытында авыруларны һәм яралыларны дәвалау һәм эвакуацияләү максатында төзелгән оешма




Эвакуацион -Эвакуация эшләренә бәйләнешле




Эвакуация[ләү] -Халыкны, оешмаларны, предприятиеләрне дошман һөҗүм итү куркынычы яки берәр табигый бәлә-каза куркынычы булган урыннардан оешкан рәвештә башка урынга күчерү эше




Эвен -Охот диңгезе ярларында һәм Якут (Саха) республикасының төньяк районнарында яшәүче төп халык һәм шуның бер кешесе




Эвенк -Эвенкия милли округында яшәүче төп халык һәм шуның бер кешесе




Эвкалипт -Миртлар семь. тропик һәм субтропикларда бик тиз үсә торган агач




Эволюцион -Эволюциягә бәйләнешле




Эволюционизм -1.Барлык нәрсә өзлексез үсә, үзгәрә, катлаулана дип өйрәтә торган тәгълимәт 2.Үсеш процессында революцион үзгәрешләрне, кискен сикерешләрне кире кага торган фәлсәфи тәгълимәт 3.Биологиядә: тереклек дөньясы эволюция юлы белән үсә, үзгәрә дип танучы тәгълимәт




Эволюционист -Эволюционизм тарафдары




Эволюционистик -Эволюционизмга бәйләнешле




Эволюция -1.Кемнең яки нәрсәнең бер хәлдән икенчесенә үзгәрү, үсү процессы, тәрәккыять 2.филос.Сан-микъдар үзгәрешләрен сыйфат үзгәрешләренә китерә торган эзлекле үсеш формасы 3.Җирдәге тереклек дөньясының эзлекле бара торган үсеш, катлаулану, тирәлеккә яраклашу процессы 4.Сафларның үзгәрүенә, башкача төркемләнешенә бәйле рәвештә корабларның һәм гаскәрләрнең хәрәкәтләре




Эвристика -Тикшеренү алымнары җыелмасы, мәсьәләләрнең куелышы һәм чишелеше турындагы методика, ярдәмче сораулар бирү юлы белән укыту методикасы һәм теориясе




Эвфемизм -(ЭВФЕМИСТИК) -лингв.Турыдан-туры әйтүе уңайсыз, әдәпсез, тупас килеп чыгу ихтималы булган сүзләрне алыштыра торган сүз, фраза, мәс. "акылдан язган" диясе урында "авыру" дип әйтү




Эвфоник - Эвфонияле -с.Эвфониягә нигезләнгән, үзендә эвфония булган




Эвфония -әд.Шигъри сөйләмдә авазларның эффектлы яңгыраш тудырырлык итеп оештырылышы; әдәби әсәрнең матур, аһәңле яңгырашка нигезләнеп төзелүе




Эгоизм -Шәхси интересларны җәмгыять һәм башка кешеләр интересларыннан өстен кую; үз-үзеңне генә ярату




Эгоист -Шәхси интересларны беренче планга куючы, үз интересларын гына күзәтүче кеше; үз-үзен генә яратучы кеше. с.Үзе, үз интереслары турында гына кайгырта торган




Эгоистик -с.Эгоизм белән сугарылган




Эгоистлык -Эгоист булу сыйфаты




Эгоцентризм -Үтә эгоистлык, һәр адымда үзен сиздерә торган эгоизм, мин-минлек




Эдельвейс -Оешма чәчәклеләр семь. йолдызга охшаган ак чәчәкле, куе ак җепселләр белән капланган үлән үсемлек




Эдикт -1.тар.Борынгы Римда магистрларның үз вазифаларына керешкәндә игълан итә торган программалары 2.Төрле дәүләтләрдә иң югары властьның үтә мөһим указы




Эжектор -1.Эжекциядән(1) файдалануга нигезләнгән җайланма 2.Ату коралында затворны ачканда атылган патрон гильзасын автоматик рәвештә чыгарып ташлый торган механизм 3.Һава яки пар агымы җибәрү юлы белән мылтык көпшәсе каналын дары газларыннан чистарта торган прибор




Эжекция -1.Нин.б. ике матдәнең (пар белән суның, су белән комның һ.б.ш.) кушылу процессы; бу очракта бер матдә, басым астында булып, икенчесенә тәэсир итә һәм, үзенә ияртеп, аны кирәкле юнәлештә этеп чыгара 2.Ташу вакытында турбиналарны нормаль эшләтү өчен су басымын ясалма рәвештә элекке хәленә кайтару эше




Эз -и.1.Нин.б. өслектә кеше яки хайван аягы басудан калган сүрәт. Нәр.б. хәрәкәтеннән, күчеп йөрүеннән соң калган сызык, батып кергән урын. Сызык 2.Юл 3.Йөреш, аяк тавышы [кеше аяк эзе басылгач] 4.Нәр.б. тиюдән, бәрелүдән, чатнаудан, кысылудан, тырнаудан һ.б.ш. калган билге, урын 5.күч.Юнәлеш, тормыш, көрәш юлы [аталар эзеннән бару] 6.күч.Берәр психик кичереш билгесе, кеше йөзендә, уй-күңелендә чагылышы 7.Берәр нәрсәне ачыкларга, ачарга ярдәм итә торган билге, җеп очы. Кемнең дә булса эшчәнлегенең яки берәр вакыйганың һ.б.ш. шаукымы, тәэсире, шуның нәтиҗәсе. күч.Сөйләшүдән яки нин.б. вакыйгадан соң калган тәэсир 8.күч.рәв.ЭЗДӘН -Артыннан. Кемнең яки нәрсәнең тәгълимәтенә ияреп, үрнәк алып 9.күч.ЭЗЕННӘН -Нәр.б. кайгыртып, хәстәрен күреп




Эзәр -Бизәкле тукымадан яки шнурдан үреп эшләнгән билбау




Эзәрләү -1.(Эзәрлекләү) 2.Күзәтү, сагалау, шымчылык итү. Һәр хәрәкәтне өзлексез күзәтү, күздән кичерү 3.Тикшерү, эзләү, ачыкларга тырышу 4.күч.Игътибар белән күзәтеп бару, эзләү




Эзәрлекләү -1.Тотарга, эләктереп алырга, зарар китерергә, юк итәргә теләп, кемнең дә булса артыннан куып бару 2.Гадәттәгечә ирекле яшәргә, эшләргә мөмкинлек бирмәү, җәберләү, кысрыклау [совет чорында хөр фикерле кешеләр төрле эзәрлекләүләргә дучар булдылар]




Эзбасар -Нин.б. җәнлекне эзәрлекләп баручы




Эзгә-эз - Эзмә-эз -рәв.Берсе артыннан икенчесе, алда баручы кайда аяк басса, шунда басып, бер-бер артлы. Калышмыйча, артыннан ук




Эзкуар -Эз буенча барып, киекне яки кешене табарга өйрәтелгән эт




Эзләнү -1.(Эзләү) 2.Камилрәк алымнар табарга, яңарак, уңышлырак ачышлар ясарга тырышып, озак вакытлар берәр нәрсә өстендә эшләү. Тынычсызлану (күңел, хис тур.)




Эзләү -1.Яшерелгән, югалган яки ачык күренеп тормый торган нәрсәне табарга тырышып, төрле урыннан тикшерү, карау. Разведка ясау ярдәмендә яңа чыганаклар табу белән шөгыльләнү. Берәр эшкә лаеклы кеше яки берәр нәрсәгә яраклы әйбер табарга тырышу 2.Нәр.б. булдырырга, табарга тырышу, нәр.б. ирешергә омтылу 3.Нин.б. яңалыкка яки яхшырак нәрсәгә омтылу (мәс. әдәбияттә һәм сәнгатьтә)




Эзлек -Эз ясалу, эз төшү өчен җирлек [җиргә эзлек төштеме, мин тагын кырда]




Эзлекле -с.1.Берсе артыннан икенчесе ялганып бара торган; бер-бер артлы. рәв.Билгеле бер тәртип белән 2.Нәрсәдән дә булса закончалыклы рәвештә килеп чыга торган, логик нигезләнгән [э. фикер йөртү]. Берәр карашка тайпылышсыз, чигенүләрсез иярү [э. дарвинист]




Эзлеклелек -Эзлекле булу хәле




Эзмә-эзлекле -рәв. Эзлекле рәвештә, берсе артыннан икенчесен




Эзоп теле -Фикерләрне читләтеп, кинаяләп әйтү, язу теле




Эзсез -рәв.1.Үзеннән соң бернинди эз, нәтиҗә калдырмыйча 2.Билгесез, билгеле булмыйча




Эзтабар -Күренекле тарихи вакыйгаларда катнашучыларны (төрле документлар аша, шаһитлар белән сөйләшеп һ.б.ш. юллар белән) табучы, алар турында белешмәләр җыючы




Экватор -Җир шарын һәм күк сферасын көньяк һәм төньяк ярымшарларга бүлә торган уйланма сызык




Экваториал -Күк җисемнәренең күк экваторына карата торышын билгеләргә ярдәм итә торган астрономик инструмент




Экваториаль -Экватор тирәсендәге [э. зона]




Эквивалент -1.Берәр нәрсәгә һәр яктан тиңдәш, тәңгәл була алырлык икенче нәрсә 2.Берәр товарның кыйммәтен билгели торган икенче бер товар 3.хим.Бер өлеш водород белән кушыла торган яки шул өлешне аерым  кушылмаларда алмаштыра торган элемент микъдары




Эквилибрист -Э. белән шөгыльләнүче цирк артисты




Эквилибристик -с.Э.га бәйле




Эквилибристика -Тигезлек саклау осталыгына корылган катлаулы акробатик күнегүләр, хәрәкәтләр ясау сәнгате; шул сәнгатьнең цирк жанры




Экзальт -с.Бик күтәренке, дәртле




Экзальтация -Чиксез ярсу яки шатлану халәте




Экзамен -Имтихан. Гомумән тикшерү, нәр.б. сынау




Экзарх -1.тар.Борынгы Грециядә храм каршындагы жрецлар башлыгы 2.тар.Византия империясендә императорның аерым бурычлар йөкләнгән урынбасары 3.Православие чиркәсендә: чиркәүдәге аерым бер өлкәнең яки мөстәкыйль чиркәүнең башлыгы




Экзекуция -1.Тән җәзасы 2.иск.кит.Хөкем карарын, аерым алганда үлем, тән җәзасын гамәлгә ашыру эше 3.Масса-күләм җәзалау




Экзема -Нерв авыруы нәтиҗәсендә барлыкка килә торган кубырчыклы, сыткылы, кычытулы йогышсыз тире авыруы




Экзогамия -Үз кабиләң вәкиле белән өйләнешмәү йоласы




Экзоген -с.Тышкы көчләр йогынтысында була торган




Экзотермик -с.хим.Җылылык бүленеп чыгу белән бара торган




Экзотик -с.1.Европадан ерак, аз өйрәнелгән илләргә хас булган; шул илләрдә генә була торган 2.күч.Сәерлеге белән таңга калдыра торган, гаҗәп, әкәмәт




Экзотика -Чит һәм ерак илләргә, күбесенчә җылы якларга хас булган, ләкин башка ил кешесенә сәер һәм кызыклы булып күренгән әйберләр, күренешләр һ.б.




Экипаж -I.иск.Пассажирлар утырып йөри торган җиңел арба. II.ЭКИПАЖ -1.Корабның, самолетның, танкның һ.б.ш. командасы, хезмәт итүчеләр составы 2.Диңгез пехотасының ярдагы хәрби берәмлеге (гадәттә флот командалары составын тулыландыру өчен хезмәт итә)




Экипировка -Һәр яктан тәэмин ителгәнлек




Эклектизм - Эклектицизм -Төрле идея юнәлешләрен, карашларны, теорияләрне принципсыз, ирекле рәвештә берләштерү күренеше




Эклектика -Күк сферасында кояшның ел буе хәрәкәт итүен күрсәткән уйланма сызык (күк сферасында зур түгәрәк хасил итә)




Эклиметр -Урынның авышлык почмагын үлчи торган геодезия коралы




Эколог -Экология белгече




Экологик -с.Экологиягә бәйләнешле




Экология -1.Биологиядә хайваннарның һәм үсемлекләрнең әйләнә-тирәлек белән үзара бәйләнешләрен өйрәнү бүлеге 2.Әйләнә-тирәлекнең чисталыгын, андагы тереклекнең имин яшәешен саклау белән шөгыльләнә торган фән тармагы, шулай ук иҗтимагый хәрәкәт




Экономизм -XIX гас. азагында - XX гас. башында рус социал-демократиясендә барлыкка килгән агым; эшчеләр сыйныфы политик максатлар өчен түгел, бары тик үзенең экономик хәлен яхшырту өчен көрәшергә тиеш дип өйрәтә




Экономик -с.1.Экономикага бәйләнешле. Материаль хәлгә, хуҗалык ягына бәйле булган 2.Экономиканы, хуҗалыкны оештыру һәм алып баруга бәйле булган 3.Экономиканы өйрәнүгә бәйле булган. ЭКОНОМИК МАТЕРИАЛИЗМ -Иҗтимагый үсешнең бердәнбер көче экономик факторларда дип аңлата торган агым. ЭКОНОМИК КРЕСТЬЯННАР -Россиядә 1764 елга кадәр чиркәүләр һәм монастырьлар кул астында булып, соңыннан "рухани эшләрнең экономик коллегиясе" карамагына күчерелгән крестьяннар.




Экономика -1.Билгеле бер иҗтимагый стройның җитештерүче көчләре үсешенә тәңгәл килә торган җитештерү мөнәсәбәтләре җыелмасы 2.Хуҗалык төзелеше, хуҗалык тормышы (илнең, районның һ.б.ш.) 3.Берәр хуҗалык эшчәнлеге тармагының структурасы һәм финанс-материаль хәле 4.Хуҗалык тармагының берәр өлкәсен өйрәнә торган фән




Экономист -1.Экономик фәннәр белгече, җәмгыятьнең хуҗалык тормышын өйрәнүче белгеч, галим 2.тар.Экономизм тарафдары




Экономия -1.Берәр нәрсәне тотуда, файдалануда сакчыллык, бәрәкәтлелек, әрәм-шәрәмгә юл куймаучылык 2.Кыска, төгәл исәпләнгәнлек 3.иск.Капиталистик типтагы эре алпавыт имениесе 4.1917 елга кадәрге Россиядә авыл хуҗалыгы эшләрен идарә итә торган оешма




Экономияле -с.1.Исәпләп тотучан, әрәм-шәрәм итмәүчән, экономия ясаучан, сакчыл 2.Экономия бирә торган, отышлы




Экономка -иск.Кем.б. өй хуҗалыгын алып баручы хатын-кыз; хуҗалык эшләре мөдире




Экосистема -Экологик система




Экран -1.Төрле аппаратларны, электр приборларын, корылмаларны тышкы тәэсирләрдән саклау өчен махсус каплавыч. Яктылык нурларын, сигналларны һ.б.ш. күрсәтә, төшерә торган өслек [телевизор экраны] 2.Кинокартина күрсәтелә торган ак тукыма яки акка буялган стена һ.б.




Экранлау -Металл каплавыч белән ышыклау, каплау (тышкы тәэсирләрдән саклау өчен)




Экранлаштыру -Театр сәнгате яки матур әдәбият әсәрен кинода (экранда) күрсәтү өчен яраклаштыру




Экс- -Берәр дәрәҗәне, вазифаны белдергән исем алдына кушылып, "элекке" мәгънәсен бирә торган алкушымча, мәс. Экс-президент, Экс-директор, Экс-чемпион




Эксгумация -Суд-медицина яисә криминалистик экспертиза өчен мәетне күмелгән урыннан кире казып алу




Экскаватор -Туфракны, комны, ташны башка урынга күчерү, чокыр-канаулар казу яки транспортка йөк төяү өчен кулл.тор. үзйөрешле машина




Экскаваторчы -Экскаваторда эшләүче




Экскремент -Организм бүлеп чыгарган матдә, бүлендек (тизәк, сидек)




Экскурс -Икенче дәрәҗәдәге мәсьәләне яктырту максаты белән тикшерелә торган төп темадан читкә китү [тарихи экскурс ясау]




Экскурсант -Экскурсиядә катнашучы




Экскурсион -с.1.Экскурсиягә бәйле булган 2.Экскурсантларны тәэмин итә торган [э. бюро]




Экскурсия -1.Практик танышу яки күңел ачу максаты белән коллектив рәвештә сәфәргә чыгу, берәр җиргә бару 2.күч.Экскурс 3.Экскурсантлар




Экскурсовод -Экскурсантларга карау өчен куелган экспонатларны күрсәтеп, истәлекле һ.б.ш. урыннарга йөртеп һәм алар тур. кирәкле аңлатмалар биреп йөрүче кеше




Экслибрис -Китап хуҗасының исеме язылган, гадәттә сәнгатьле башкарылган һәм тышлыкның эчке ягына ябыштырыла торган кәгазь - ярлык




Экспансив -с.Үзен, тойгыларын һәм хисләрен тыя алмый торган




Экспансионизм -Экспансиягә омтылу (дәүләт чикләрен көч белән киңәйтергә омтылу, империалистик баскынчылык политикасы)




Экспансионист -Экспансионизм тарафдары




Экспансия -Экономик-политик ысуллар белән дәүләтнең яки монополистик төркемнең йогынты сферасын киңәйтү күренеше. Яңа җирләр басып алуга омтылыш




Экспатриация -Ватаныннан сөреп җибәрү




Экспедитор -1.Нәр.б. тиешле урыннарга җибәреп, таратып торучы кеше 2.иск.1917 елга кадәр кайбер хөкүмәт оешмаларында бүлек мөдире




Экспедиция -1.Нәр.б. (йөкләрне, почтаны һ.б.) тиешле урынына җибәрү, тарату, озату эше 2.Нәр.б. тиешле урынына җибәрү, озатып тору оешмасы яки бүлеге (почта экспедициясе) 3.1917 елга кадәрге Россиядә нин.б. дәүләт оешмасы канцеляриясендәге бүлек 4.Бер төркем кешеләрнең, отрядның һ.б.ш. махсус задание, максат белән чыккан сәяхәте, походы. Шундый сәяхәттә катнашучылар төркеме, отряды




Экспедицияче -Экспедициядә катнашучы




Эксперимент -1.Фәнни тәҗрибә 2.Гомумән тәҗрибә, нәр.б. берәр юл белән тормышка ашыруны сынап карау эше




Эксперименталь -с.1.Экспериментка бәйле. Беренчел, башлангыч, тәҗрибә (сынап карау) өчен генә ясалган [э. комбайн] 2.Экспериментка нигезләнгән [э. физика]




Экспериментатор -Фәнни тәҗрибә ясаучы




Эксперт -Дәгъвалы яки кыен мәсьәләне чишү өчен чакыртылган махсус белгеч [суд эксперты]




Экспертиза -Нин.б. эш яки мәсьәләнең билгеле бер нәтиҗә чыгару, дөрес бәя бирү өчен каралуы, тикшерелүе




Эксплантация -биол.Тукыманы организмнан тыш яшәтү буенча эксперименталь метод




Эксплуататор -Башкаларны эксплуатацияләүче




Эксплуатацион -Эксплуатациягә(2) бәйле булган [э. бүлек]




Эксплуатация[ләү] -1.Берәүләрнең икенчеләренең хезмәт нәтиҗәләрен үзләштерүе, аларның хезмәтен шәхси файдалануы, табыш алуы 2.Практик максатлар өчен нәрсәдән дә булса системалы файдалану [яңа бинаны эксплуатациягә тапшыру]




Экспозе -1.Нин.б. документның, әсәрнең һ.б. кыскача аңлатмасы, берәр документтан алынган өземтә 2.Хөкүмәт вәкиленең парламентта агымдагы политиканың берәр мәсьәләсе буенча кыскача белдерүе




Экспозиметр - Экспонометр - Фотога һәм кинога төшергәндә экспозицияне билгели торган прибор




Экспозицион -с.1.Экспозиция булып саналган 2.Экспозиция өчен билгеләнгән [э. зал]




Экспозиция -1.Әдәби яки музыкаль әсәрнең соңга таба үстерелә торган мотивларын эченә алган кереш өлеше. Музыкаль әсәрдә төп теманы ачып бирә торган беренче бүлек 2.Карау өчен билгеләнгән әйберләрнең билгеле бер тәртиптә тезелүе, куелуы һ.б. 3.Фотога төшергәндә яктыга сизгер материалга төшкән яктылык микъдары, яктыртылу күләме




Экспонат -Күргәзмәгә, музейга һ.б.ш. куела торган әйбер




Экспонент -Күргәзмәгә экспонатлар куючы кеше яки оешма




Экспорт -1.Берәр илнең сату өчен чит илләргә товар чыгаруы. с.Чит илдән китерелгән яки чит илгә чыгару өчен билгеләнгән 2.Чит илгә чыгарылган товарларның гомуми күләме яки суммасы, шулай ук чыгарыла торган товарның үзе




Экспортер -Товарларны чит илгә чыгаручы кеше, оешма һ.б.




Экспортлау -Чит илгә сату өчен нин.б. товар чыгару




Экспресс -Тукталышлар ясамыйча бик тиз йөри торган транспорт (поезд, пароход, автобус һ.б.)




Экспрессив -Экспрессияле, сәнгатьле, тәэсирле




Экспрессионизм -XX гас. башында сәнгатьтә һәм әдәбияттә барлыкка килгән, иҗатта кешенең (күбесенчә авторның) эчке кичерешләрен чагылдыруга өстенлек бирә торган юнәлеш




Экспрессионист -Экспрессионизм тарафдары




Экспрессия -Тәэсирлелек




Экспромт -1.Алдан әзерләнмичә сөйләнгән сүз, оста җавап; шул минутта ук язылган шигырь, музыка әсәре һ.б. 2.Ирекле формада язылган, кечерәк музыкаль әсәр




Экспроприатор -Экспроприация ясаучы




Экспроприация[ләү] -Милекне көч белән һәм рәсми рәвештә тартып алу




Экстаз -Чиктән тыш рух күтәренкелеге, гадәттән тыш шатлану, шашыну хәле




Экстенсив -(ЭКСТЕНСИВЛЫК) -с.Сыйфат ягына игътибар итмичә, күләмне арттыру белән генә мавыгу [җитештерүне э. киңәйтү]. ЭКСТЕНСИВ ХУҖАЛЫК -Хезмәтне бик аз гына куюга исәп тотып корылган һәм табигый байлыкларны бары тик ярлыландыру юлы белән үстерелә торган хуҗалык




Экстерн -и.1.Уку йортында укымыйча, тиешле имтиханнарны үзлегеннән укып тапшыручы кеше 2.1917 елга кадәр, уку йорты каршындагы интернатта яшәмичә, өйдән килеп укып йөрүче кеше




Экстернат -Нин.б. уку йорты каршында уку курсын үзлегеннән үтү һәм имтихан тапшыру




Экстерриториаль -с.Экстерриториальлек хокукына ия булган




Экстерриториальлек -Чит ил кешеләрен яки дипломатик агентларын урындагы законнарга буйсынудан, йөкләмәләрдән, налоглардан азат итеп, аларга үз илләрендә кабул ителгән законнар нигезендә яшәргә мөмкинлек бирү хокукы




Экстерьер -Терлекнең тышкы төзелеше, гәүдә торышы




Экстирпация -Организмдагы берәр әгъзаны яки шешне операция юлы белән кисеп алу




Экстра -с.Иң югары, иң яхшы (товарның сорты турында). ЭКСТРА-ПОЧТА -иск.Ашыгыч рәвештә, чираттан тыш җибәрелә торган почта




Экстрагавант -(ЭКСТРАГАВАНТЛЫК) -с.Үзенчәлекле булу, гадәти нормаларга, модага туры килмәве белән игътибарны җәлеп итә торган [э. эшләпә]




Экстрадиция -Бер дәүләтнең законнарын бозучы кешене шул дәүләткә кайтару




Экстракт -Үсемлек яки терлек тукымаларыннан алынган матдә, сыгынты, сөземтә [җиләк э.ы]




Экстрактор -1.Нәр.б. чыгару, аерып алу, алып ташлау җайланмасы 2.Экстракция(2) аппараты




Экстракцион -с.1.Экстракциягә караган. Шуның өчен билгеләнгән 2.Экстракция(2) юлы белән алынган




Экстракция[ләү] -1.Теш алу операциясе 2.хим.Төрле эремәләр ярдәмендә каты һәм сыек катнашмаларны аеру




Экстраординар -с.Гадәттән тыш, сирәк очрый торган, искиткеч. ЭКСТРАОРДИНАР ПРОФЕССОР -Штаттан тыш, кафедрасы булмаган профессор




Экстрасенс -Үзен табигый булмаган тоючанлыкка (экстрасенсор сәләткә) ия кеше дип танытучы




Экстрасенсор -с.Табигый булмаган (чиктән тыш) тоючанлыкка ия булган




Экстремаль -с.Кыенлык, катлаулылык ягыннан чиктән тыш




Экстремизм -Иң чик карашларга, чараларга бирелүчәнлек (күбесенчә политикада һәм сәнгатьтә)




Экстремист -Экстремизм тарафдары




Экстрен -с.Ашыгыч, сузуны көтми торган [э. операция]




Эксудат -Ялкынсыну вакытында вак кан тамырларыннан тукымага яки тән куышлыкларына үтеп чыга торган сыекча




Эксудация -Эксудат барлыкка килү процессы




Эксцентриада -Эксцентрик алымнарга нигезләнгән театр яки цирк уены




Эксцентрик -I.и.Эксцентрик номерлар башкаручы артист. II.ЭКСЦЕНТРИК -и.Геометрик үзәктән читтә урнашкан күчәр тирәсендә әйләнеп торучы диск. III.ЭКСЦЕНТРИК -с.1.Тавыш һәм яктылыкның кискен үзгәрешләренә яки көлкеле алымнарга нигезләнгән [э. номер] 2.Гадәттән тыш сәер, гаҗәп, мәзәк [э. костюм]




Эксцесс -1.Тотнаксызлык, чамадан уздырып җибәрү, чиктән ашу, үз-үзеңне тота белмәү, артык чамасыз кылану 2.Нәр.б. нормаль агышын бозу, кискен бәрелеш (гадәттә җәмгыять тормышында)




Экто... -Кушма сүзләрдә "тышкы" мәгън. беренче кисәк, мәс. Эктопаразит, Эктоплазма




Эластик -I.и.1.Сузыла торган резина, кереш 2.Сузылучан синтетик сүс. II.ЭЛАСТИК -с.1.Сузылмалы [э. җисем] 2.күч.Салмак, йомшак; сыгылмалы, кискен түгел [э. хәрәкәтләр]




Эластин -Артерия, тире һ.б.ш. стеналарындагы сузылмалы җепселләр составына керә торган аксым




Эләгешү -1.(Эләгү) 2.Сөйләшкән җирдән бик каты тиргәшеп китү. Сугышып китү




Эләгү -1.Хәрәкәт итүне тоткарлардай берәр нәрсәгә орынып, ышкылып яки терәлеп калу 2.Тотылу, кабу [балык э.] 3.Тию, тиеп китү [башына пуля э.] 4.Ирексездән нин.б. шартлар, хәлләр эчендә калу, дучар булу [коллыкка э.] 5.Җинаять эшләп, кулга алыну. Тоткынлыкка тару. Фаш ителү, тотылу 6.Теләмәгән берәрсенә очрау. Очраклы рәвештә яки көтмәгәндә табылу, кулга керү [кулга эләккән беренче табаны уйнату] 7.Берәр вакытка, вакыйгага туры килү. Берәр җиргә өлгерә алу, урнаша алу. Берәр урынга билгеләнү (эшкә, укуга һ.б.). Кая да булса килеп чыгу 8.күч.Тию, өлеш чыгу 9.Кулга килеп керү, кулга төшү 10.Туры килү, очрау [сүзчән юлдаш э.] 11. Җәза, шелтә алу яки бирелү; кыйналу яки тәнкыйтьләнү [әнидән эләгә моның өчен]. күч.Дәрестә берәр төрле билге алу тур. 12.Йогу, тию [кату авыру эләкте]




Эләктермәле -Каптырмалы




Эләктерү -1.Нык тота торган нәрсә белән каптыру, бәйләү, тагу, кадау. Төймәләп яки каптырмаларын каптырып ябу (кием тур.) 2.Тешләү 3.Бәрү, бәреп төшерү [чүлмәкне эләктереп вату]. Сугу, бәреп тидерү [борынына берне э.] 4.Кая да булса җиңелчә генә урнаштыру [таяк очына э.] 5.Кискен, ашыгыч, тәвәккәл хәрәкәтләр белән тотып, каптырып алу 6.Төшеп барганда тотып алу, аварга, егылырга бирмәү [тупны һавада эләктереп алу] 7.[балык э.] 8.[мылтыгын эләктерде дә, тышка атылды] 9.[тастымал белән биш күкәйне эләктердем]. [безнең бакчаны эләктермәкче] 10.[кашыкның очына гына эләктереп] 11.күч.[биш йөз тәңкәне эләктереп качкан] 12.[читән аша чыкканда эләктергәннәр]. Фаш итү, ялганын тоту 13.Җәза алу [тагын камчы эләктерер микән] 14.[чакыруны тиз эләктереп алдылар] 15.[башына калфак эләктереп] 16.күч.[чир э.] 17.күч.[көлке журналына э.]




Элә-танагы булмау (калмау) -1)Бик тузып, эштән чыгу 2)Һичбер рәте булмау




Элә-танаксыз -с.Тузган, искергән. Ямьсез, булдыксыз, юбалгы [фотода матур, тормышта э.]




Элгәк -сир. Элмәк -1.Бауның, җепнең һ.б.ш. очларыннан тартып тыгызларлык, кысарлык итеп бәйләнгән бер өлеше. Кошларны, вак җәнлекләрне аулау өчен булган, бер өлеше кысылып тыгызланырлык итеп бәйләнгән бау; тозак 2.Берәр әйбергә, сапка беркетелгән, кулга киярлек итеп ясалган бау [чыбыркы элмәге] 3.Бантлап бәйләнгән төен 4.Йомык яки ярым йомык кәкре рәвешендәге әйләнмә хәрәкәт һәм шул хәрәкәт нәтиҗәсендә килеп чыккан йомык яки ярым йомык сызык. Һавада баш аша әйләнеп элекке хәлгә кайтудан торган акробатик сикереш. Хайван эзләре (күбрәк куян эзләре тур.) 5.Киемдә сәдәф, запонка һ.б.ш. белән төймәләү өчен уеп, кисеп ясалган тишек. Каптырма, сәдәф һ.б.ш.ны эләктереп кую өчен тегеп яки үреп ясалган бау. Чалбар биленең янбашлар турысына билбауны (каешны) аркылы үткәрү өчен тегелгән тукыма кисәге 6.Киемне элеп кую өчен аңа тегелгән элгеч




Элгәр -и.1.Нин.б. өлкәдә нигез әзерләүче, башлап җибәрүче кеше 2.Нин.б. кырны башка берәр культура чәчелгәнгә кадәр биләгән үсемлек 3.Биологик төрнең, төрчәнең (яки башка систематик берәмлекнең) ата-бабасы булган борынгы төр, төрчә (һ.б.). Берәр җирдә элек яшәгән, берәр эш белән элек шөгыльләнгән кешеләр (гадәттә күплек санда: Элгәрләр)




Элгәрге - Элгәреге - Элекке[ге] -с.1.Үткән вакытлардагы, моннан беркадәр яки күп вакыт элек булган 2.Хәзергедән алда булган, берәр нәрсәдән алда булган, моңа кадәрге 3.Шул ук, шундый ук, баштагы, үткәндәге кебек үк, иске [элекке җитди хәленә кайтты]




Элгәре - Элек -рәв.1.Берәр моментка, срокка кадәр; нин.б. вакыттан алда, иртәрәк 2.Башка берәүдән алдарак 3.Башлап, башта, алдан. Беренче чиратта 4.Хәзергедән алдагы вакытларда. Моннан берничә яки күп еллар алда




Элгеч -1.Өс һәм баш киемнәрен элү өчен кадаклар кагылган киштә яки аерым кагылган ыргак 2.Эләр өчен киемгә тегелә торган элмәк 3.Киемнең иңнәрен тигезләп, җәеп элү өчен агач, тимер һ.б.ш.дан ясалган җайланма 4.Ишек бикли торган ыргакчык




Элдертү -1.(Элдерү(1) 2.Җиңел адымнар белән бик кызу бару, бик шәп йөгерү, чабу. [машинада гына элдертү]




Элдерү -1.(Элү) 2.Элдертү(2) 3.Алга чыгу, беренче булып бару 4.Утны кабызып, икенче бер әйбергә (мәс. филтәгә, чырага, саламга һ.б.ш.) үрләтеп җибәрү [учак астына ут элдереп, казанга су салды]




Элеватор -1.Икмәк хәзерләү пунктларында, тимер юл станцияләрендә, портларда һ.б.ш. кирәкле механизмнар белән җиһазлап эшләнгән ашлык саклау бинасы 2.Бер урыннан икенче урынга йөк бушату җайланмасы 3.Су белән җылыту системасында эссе һәм салкын суны кушу өчен кулл.тор. су-агынтылы насос




Элегант -(ЭЛЕГАНТЛЫК) -с.1.Нәзакәтле, нәфис, күркәм 2.Купшы, зәвык белән киенгән, үзен бик нәзакәтле тота торган




Элегик -с.1.Элегия төрендә булган 2.Уйчан, моңсу, сагышлы; кайгылы




Элегист -Элегияләр язучы шагыйрь




Элегия -1.Сагыш, моң белән сугарылган лирик шигырь. Антик шигъриятьтә: билгеле бер формадагы икешәр юллап язылган теләсә нинди эчтәлекле шигырь 2.Сагыш, моң белән сугарылган вокаль яки инструменталь әсәр 3.күч.Моң, сагыш, меланхолия




Элеккечә -рәв.Элекке кебек, элек булганча




Электә -рәв.Кайчандыр, күптән, элек, борын заманда




Электән -рәв.Бик күптәннән, әллә кайчаннан. Алдан, баштан ук. Күптәннән бирле, һәрвакыт




Электорат -Сайлаучылар даирәсе (дәүләт яки башка эре иҗтимагый структураларга сайлауларда катнашучылар)




Электр -1.Материянең корылмалы кисәкчекләре; электрон, позитрон, протон һ.б. хәрәкәтеннән торган энергия формасы. с.Шуңа хас [э. чаткысы] 2.Халык хуҗалыгында һәм көнкүрештә файдаланыла торган шундый энергиянең бер төре. с.Шул энергияне тудыра, бирә торган. с.Шул энергия ярдәмендә эшли торган. с.Шул энергия ярдәмендә барлыкка килгән 3.Шул энергиядән барлыкка килгән яктылык. ЭЛЕКТР ДУГАСЫ -Газ эчендә дугага охшаш, күз камаштыргыч якты чыгара торган электр бушануы. ЭЛЕКТР ИМПУЛЬСЫ -Электр чылбырындагы токның яки көчәнешнең бик кыска вакыт эчендәге сикереше. ЭЛЕКТР ТОГЫ -Электроннар агымы. ЭЛЕКТР СТАНЦИЯСЕ - Электростанция -Энергиянең башка төрләреннән электр энергиясе эшләп чыгара торган предприятие




Электрик -1.и.Электротехник 2.и.Электротехника өлкәсендә эшләүче, электрны өйрәнүче кеше 3.и.иск.сөйл.Электр [электрик яктысында уку] 4.с.Электрга бәйләнешле [җисемнәрнең электрик үзлекләре]




Электрификация - Электрлаштыру -Электр энергиясен төп энергия сыйфатында промышленностька, авыл хуҗалыгына, транспортка һәм көнкүрешкә кертү эше. Нәр.б. электр энергиясе белән эшләүгә күчерү




Электричка -сөйл.Электр көченә көйләнгән тимер юл. Шундый юлда йөри торган поезд




Электрлану -Электр белән корылу




Электрлау -Нәр.б. электр корылмасы бирү




Электрлашу -Электр белән эшләүгә корылу




Электрлы -с.1.Электр белән корылган, электры булган. Электр үткәрелгән, электрлаштырылган 2.күч.Үткен, тәэсирле




Электробур -Скважиналар бораулый торган электромоторлы машина




Электробус -Аккумуляторлардан эшли, релсьларсыз һәм чыбыкларсыз йөри торган автобус




Электровоз -Электр двигательле локомотив




Электрод -1.Сыеклык яки газ аша электр тогы уздыру өчен хезмәт итә торган пластинка, үзәк, шарсыман үткәргеч 2.Электр белән эретеп ябыштырганда яки кискәндә нәр.б. ток биреп тора торган деталь




Электродинамик -с.Электродинамика күренешләренә караган




Электродинамика -Электр корылмаларының хәрәкәт законнарын һәм үзара тәэсир итешү үзлекләрен өйрәнә торган фән




Электрокар -Электр моторы белән хәрәкәткә китерелә торган үзйөрешле арба




Электрокардиограмма -Йөрәк тибешенең электрокардиограф аша алынган график чагылышы




Электрокардиограф -Йөрәктә барлыкка килгән электр импульсларын язып бара торган прибор




Электрокардиография -Йөрәкнең физиологик үзенчәлекләрен, йөрәк мускуллары эшчәнлеге вакытында барлыкка килгән электр импульсларын график язып алу юлы белән тикшерү методы




Электролиз -Эремә хәлендәге матдә аша электр тогы үткәреп, аны үзен тәшкил иткән состав өлешләргә аеру




Электролит -Электр тогы үткәргәндә таркала торган химик матдә




Электролитик -с.Электролитка, электролизга бәйләнешле. Электролиз ярдәмендә алынган




Электромагнетизм -Электр тогы белән тудырылган магнит күренешләре




Электромагнит -Электр тогы ярдәмендә магнит кыры хасил итү өчен эчендә тимер кендеге булган чорнау




Электромагнитик -с.Электромагнетизмга бәйләнешле




Электрометр -Электр көчәнешен, электр потенциалын үлчи торган прибор




Электрометрия -Электрик үлчәү алымнары




Электромеханик -1.Электромеханика белгече 1.с.Нәр.б. электр белән һәм механик тәэсир итүгә нигезләнгән




Электромеханика -Электротехниканың электр моторлары, машиналары, механизмнары эшләүгә һәм аларны файдалануга караган тармагы




Электромонтаж -Электр җайланмаларын монтажлау эше




Электромонтер -Электр җиһазларын кую, ремонтлау эшләрен башкаручы эшче




Электромотор -Электр моторы




Электрон -I.и.Атом составында тискәре электр корылмалы кисәкчек. с.Электрон үзлекләрен куллануга нигезләнгән [электрон лампа]. ЭЛЕКТРОН СҮРҮ -Атом төше тирәсендә әйләнә торган электроннар. II.ЭЛЕКТРОН -Алюминий белән магний эретмәсе (ныклы, сынмаучан була)




Электроник -с.Электрон үзлекләрен куллану белән бәйле. Шуңа нигезләнгән




Электроника -Физиканың газлардагы, вакуумдагы, каты җисемнәрдәге электр күренешләрен өйрәнә, шулай ук техниканың электрон приборларны эшләп чыгару һәм куллану эшләре белән шөгыльләнә торган бүлеге




Электропоезд -Электр моторлары белән хәрәкәткә китерелә торган вагоннар секциясеннән торган пассажир поезды




Электроскоп -Җисемдә электр корылмалары барлыгын белдерә торган прибор




Электростатик -с.Электростатикага бәйләнешле




Электростатика -Физикада хәрәкәтсез электр корылмаларының үзенчәлекләрен өйрәнә торган бүлек




Электротерапия -Дәвалау максатларында электрдан файдалану




Электротермик -Электр тудырган җылылыкка бәйләнешле




Электротермия -Электротехниканың ток үткәргәндә барлыкка килә торган җылылыкны файдаланучы бүлеге




Электротехник -I.Электротехника белгече. II.ЭЛЕКТРОТЕХНИК -с.Электротехникага бәйләнешле




Электротехника -Электрны практик максатлар өчен куллану тур. фән, шулай ук техниканың электр энергиясен практик куллануга бәйле тармагы




Электрофизиология -Физиологиянең организмда бара торган электр күренешләрен өйрәнү бүлеге




Электрохимик -с.Электрохимиягә бәйләнешле




Электрохимия -Физик химиянең химик һәм электр энергияләренең бер-беренә әверелүе вакытында барлыкка килгән күренешләрне өйрәнү бүлеге




Электроход -Электр двигателе белән йөри торган судно




Электрошок -Психик чирләрне электр бушанулары белән дәвалау алымы




Элек-электән -рәв.Борын-борыннан, күптәннән бирле




Элемент -1.Борынгы грек материалистик философиясендә: барлык әйберләрнең һәм табигать күренешләренең нигезендә ята торган кисәкләр (ут, су, һава, җир) 2.Нәр.б. башлангычы, нигезе 3.Гадәттәге химик юллар белән тагы да гадирәк состав өлешләргә бүленә алмый торган химик матдә 4.Нин.б. бөтен нәрсәнең состав өлеше, кисәге. Катлаулы бер әйбернең характерлы үзенчәлеген яки төп нигезен тәшкил иткән ягы, өлеше [фантазия элементлары] 5.Нин.б. иҗтимагый тирәлек вәкиле [эшче-крестьян элементлары]. сөйл.Кеше, шәхес [шикле элемент] 6.Химик энергия исәбенә зур булмаган электр тогы барлыкка китерә торган прибор [гальваник элемент]




Элементар -с.1.Башлангыч, төп нигезләрне генә эченә алган [э. математика] 2.күч.Катлаулы булмаган, бик гади. Үзеннән-үзе аңлашыла торган, һәркемгә аңлаешлы, гади. Җиңелчә, тар, чикләнгән, гадиләштерелгән [мәсьәләгә э. караш] 3.Иң кирәкле, төп, нигез [э. шартлар булдыру] 4.хим.Элементларның составын һәм үзара мөнәсәбәтен ачыклауга бәйләнешле 5.физ.Билгеле булганнарның иң кечесе [э. корылма]




Элемтә -1.Кем яки нәрсә белән үзара мөнәсәбәтләр; бәйләнеш 2.Кем белән дә булса якынлык, эчке бердәмлек [язучының халык белән элемтәсе] 3.Дусларча яки эш буенча бәйләнеш, аралашу 4.Берәр кеше яки нәрсә аша башка берәү белән бәйләнештә булу, хәбәрләшеп тору мөмкинлеге 5.Ерактан торып бәйләнешкә керү, хәбәрләшү чарасы, юлы [элемтә чыбыгы өзелде] 6.Техник чаралар белән ерак аралардагы бәйләнешне тәэмин итә торган оешмалар (телеграф, телефон, радио) җыелмасы




Элемтәче -Элемтә хезмәткәре




Элем-чалым -Томанлы гына, аныксыз гына (хәтерләү, күрү, ишетү тур.)




Эленке-салынкы -рәв.1.(АЛГАЙ-САЛГАЙ, АЛКЫ-САЛКЫ) -Тырышмыйча гына, аннан-моннан гына, ничек кирәк алай, өстән-өстән генә. с.Хәлсез, дәртсез. с.Ялкау, иснәнеп, ава-түнә йөри торган 2.с.Эленеп-салынып торган [э. ботаклар] 3.Явар-яумас, болытлы [э. көннәр]




Эленмәле -Эленергә җайланган, асылмалы




Элен-салын -рәв.Начар гына, бик шәптән түгел




Элерон -Горизонталь очканда һәм борылган вакытта самолетны янтайтмас өчен хезмәт итә торган һәм канатларга шарнир ярдәмендә беркетелгән җайланма




Элеутерококк -Шифалы сыйфатларга ия булган куак, Кыргый борыч




Элизия -лингв.Ике сүз арасында очрашкан сузык авазларның берсе төшеп калу күренеше, мәс. "бара алмыйм" урынына "баралмыйм" дип сөйләү




Эликсир -Үсемлек матдәләрен спиртта, төрле майларда, кислотада һ.б.ш. эретеп ясалган сыекча, дару




Элиминация -1.Нәр.б. чыгарып ташлау, юкка чыгару 2.мат.Тигезләмә системасыннан билгесезне чыгару




Элита -1.Үсемлекләрнең селекционерлар тарафыннан яңа сортлар чыгару өчен сайлап алынган иң яхшы төрләре 2.Бик кыйммәтле нәселле терлек 3.Культуралы үсемлекләрнең селекцион станцияләр һәм орлык җитештерүче хуҗалыклар тарафыннан чыгарылган югары сортлы орлыклары 4.Җәмгыятьнең иң яхшы, сайланган өлеше




Элитар -с.Элита булып саналган




Эллин -Борынгы грек




Эллинг -и.Диңгез, елга, күл буенда суднолар төзү һәм ремонтлау өчен билгеләнгән, шулай ук авыш яссылык буенча судноларны судан күтәрү яки суга төшерү өчен җайланган корылма




Эллипс -мат.1.Бирелгән ике ноктадан (фокуслардан) һәр ноктасына кадәр булган ара суммалары һәрвакыт даими булып кала торган йомык кәкре сызык. Нәр.б. бу кәкре сызыкны күрсәтә торган контуры 2 Эллипсис -лингв.Билгеле булган җөмлә кисәге төшереп калдырылган риторик фигура (мәс. "курыкканга куш күренә" урынына "курыкканга куш" диелә)




Эллипсоид -мат.Эллипсның үз күчәрләренең берсе тирәсендә әйләнүеннән барлыкка килә торган геометрик җисем




Эллиптик -с.1.Эллипс булган. Эллипс форм. булган 2.Җөмләнең берәр кисәген төшереп калдыруга нигезләнгән




Элмә -Европада таралган, кыйммәтле үзагач бирә торган яфраклы агач




Элмәкләү -Элмәк ясап бәйләү




Элмәлек -Элмә урманы




Элмә-телмә -рәв.Теткәләнеп, таушалып, тотар җире калмыйча




Элодея -Күл һәм буаларны чүпли торган су үсемлеге (аквариумда декоратив үсемлек итеп үстерәләр)




Элпә -1.Тере организмда тышча яки пәрдә булып хезмәт итә торган яры. Гомумән юка пәрдә 2.Эмаль(3)




Элпе -Хайван имчәге башы




Элү -1.Нәр.б. берәр җиргә беркетеп, салындырып, асып кую 2.Нәр.б. каплап бәйләү [алъяпкыч элгән килеш] 3.Нәр.б. берәр әйбернең очына гына эләктереп алу [соскы борынына ясмык оны элгән иде] 4.Тагу 5.Урынына кую [телефон трубкасын элү] 6.Игътибарсыз, аннан-моннан кию тур. [өстенә пиджак элеп] 7.Кидерү [муенына элмәк эләләр] 8.Эләктереп алу [бәрәнне тырнагына элеп китте] 9.Бикләү (элгеч белән) [ишекне эчтән эләргә онытма]. Келәне элгеченә эләктерү тур.




Элүле -с.Элеп куелган




Эльф -Герман мифологиясендә: җир, су, тау ияләренең берсе




Элювиаль -Элювий булган




Элювий -Тау токымнарының җилдә ашалу нәтиҗәсендә барлыкка килгән һәм әкренләп төп токымнарга әйләнә барган кырлы-кырлы кисәкләре




Эм -ы.Сузыбрак әйтелеп, шикләнүне, икеләнүне, гаҗәпләнүне, ышанмауны, килешмәүне, ачулануны, янауны һ.б.ш. белдерә. Сөйләшкәндә нәр.б. әйтә алмыйча, әйтергә авырсынып, уңайсызланып калуны белдерә




Эмаль -1.Оксидлашудан саклау өчен металл әйберләргә сылап ябыштырыла торган пыяла сыман ялтыравыклы масса; шулай ук сәнгать әйберләрен каплый (йөгертә) торган ялтыравык. күч.Нин.б. шома һәм ялтыравык өслек 2.Шундый масса белән йөгертелгән, ялтыратылган сәнгать әйберләре [эмальләр коллекциясе] 3.Тешнең тышкы ягын каплап ялган ялтыравык каты матдә




Эмальләү -Эмаль белән каплау




Эмансипация[ләү] -Нин.б. бәйлелектән азат итү, чикләүләрне бетерү эше




Эмбарго -Чит ил товарларын һәм кыйммәтле нәрсәләрне чыгаруны һәм кертүне дәүләт тарафыннан тыю




Эмблема -Берәр төшенчәне яки идеяне шартлы рәвештә белдерә торган символик әйбер, сүрәт, күренеш




Эмболия -Кан тамырларының томалануына китерә торган чит матдәләрнең кан әйләнеше системасында кан яки лимфа агышы белән күчеп йөрүе




Эмбриогенез -Эмбриональ үсеш процессы




Эмбриолог -Эмбриология белгече




Эмбриологик -Эмбриологиягә бәйләнешле




Эмбриология -Биологиянең эмбрионнар үсешен өйрәнә торган бүлеге




Эмбрион -Кеше яки хайван яралгымы. күч.Нин.б. фикернең, идеянең һ.б.ш. башлангычы




Эмбриональ -с.Эмбрионга бәйләнешле. Эмбрион булган. күч.Үсешнең иң башлангыч, яралгы хәлендә булган




Эмигрант -Үз ватаныннан чит илгә күчеп киткән кеше, эмиграциядәге кеше




Эмиграция -1.Политик, экономик яки дини сәбәпләр аркасында ватаннан чит илгә мәҗбүри яки үзең теләп күчеп китү 2.Шулай күчеп китеп ватаннан читтә яшәү хәле 3.җый.Эмигрантлар [АКШтагы татар эмиграциясе]




Эмиссар -Аерым политик оешмалар яки дәүләт оешмалары тарафыннан яшерен эш белән җибәрелгән кеше (күбесенчә башка илгә)




Эмиссион -I.Эмиссиягә(I) бәйләнешле. II.ЭМИССИОН -Эмиссия(II) ярдәмендә эшли торган)




Эмиссия -I.Кыйммәтле кәгазьләр, кәгазь акчалар чыгару [инфляцион э.]. II.ЭМИССИЯ -Каты яки сыек матдәләрнең вакуумга яки газсыман тирәлеккә электроннар, ионнар бүлеп чыгаруы




Эмитент -Эмиссия(I) үткәрүче (дәүләт, банк, оешма)




Эмоциональ -1.Эмоцияләргә бай, эмоцияләр белдерә торган; тәэсирле, тойгылы, кайнар 2.Эмоциягә, хискә (тойгыга) бирелүчән, уйлап тормаучан, сабырсыз [э. кеше]




Эмоция -Кешенең хисләре, кичерешләре, тойгылары




Эмоцияле -с.Эмоциягә бай булган, хисле, кайнар




Эмпирей -Борынгы греклар һәм беренче христианнар уйлавынча, күкнең ут һәм яктылык белән тулган һәм аллалар яки изгеләр яши торган иң биек урыны




Эмпиризм -1.Танып-белүнең бердәнбер чыганагы бары тик тәҗрибә, сизеп-тану гына дигән карашны алга сөрә торган һәм теоретик гомумиләштерүләргә, логик анализга бәя биреп җиткерми яки аларны бөтенләй кире кага торган фәлсәфи агым 2.Теоретик шөгыльләргә кимчелек китереп, практик шөгыльләргә, тәҗрибәләргә һәвәслек. Практик эшчәнлек




Эмпирик -I.и.1.Эмпиризм тарафдары 2.Практик юнәлеш кешесе, эмпиризмны(2) яклаучы. II.ЭМПИРИК -с.1.Эмпиризмга бәйләнешле, эмпиризм булган 2.Эмпириягә(1) нигезләнгән




Эмпириокритик -Эмпириокритицизм тарафдары




Эмпириокритицизм -XIX гас. философиясендә субъектив-идеалистик агым; Махизм




Эмпирия -1.Кешенең тышкы дөньяны тәҗрибә белән, сизү органнары белән танып-белүе 2.Эксперименттан үзгә буларак, табигый шартларда күзәтүләр




Эму -Австралиядә яши торган тәвә кошы




Эмульгатор -Эмульсияләр ясалуга ярдәм итә һәм аларның тотрыклылыгын арттыра торган матдә




Эмульсия -1.Нин.б. башка бер сыеклыкның эреми торган вак тамчылары белән туендырылган сыеклык 2.Фотопластинкада, фотокәгазьдә яктылык сизүчән катлам




Эмфаза -1.әд.Төрле риторик фигуралар кулланып, интонацияне үзгәртеп тору юлы белән сөйләмнең эмоциональ тәэсирлелеген арттыру күренеше 2.лингв.Кайбер тартык авазларны әйткәндә була торган киеренкелек




Эмфатик -с.1.әд.Үтә эмоциональ тәэсирлелек белән аерылып торган [э. сөйләм] 2.лингв.Зур киеренкелек белән әйтелә торган (авазлар тур.)




Эмфизема -мед.1.Нин.б. органда, организм тукымасында һава җыелу 2.Үпкәләр күләменең авыру аркасында зураюы




Энә -1.Бер башы очлы, икенче башында җеп кертү өчен тишеге булган кыска, шома нечкә корыч чыбык (тегү, чигү эшендә кулл.). Очлы башында җеп үткәрү өчен тишеге, кинәт калынаеп киткән икенче яртысында махсус киртләче булган кыска корыч чыбык (тегү машинасында). Бер башы ыргак сыман итеп эшләнгән нечкә корыч яки пластмасс чыбык (бәйләү, чигү эшләрендә кулл.) 2.Гадәттә очлаеп килгән башлы, төрле максатларда кулл.тор. төрле форм. металл чыбык кисәге 3.Ылыслы агачларның яфрагы; ылыс. Кайбер үсемлекләрдә вак кына чәнечке, шырпы 4.Кайбер хайваннарның тәннәрендә була торган каты үсентеләр 5.күч.Киная белән әйтелгән усал, мәкерле сүз. ЭНӘ КАРАГЫ -Озын нечкә гәүдәле, очканда үзенчәлекле тавыш чыгара торган, ике пар үтә күренмәле канаты булган ерткыч бөҗәк. ЭНӘ КҮЗЕ -Энәнең җеп үткәрә торган тишеге. ЭНӘ САПЛАУ -Энә күзенә җеп кертү. ЭНӘ ТАШЫ -иск.Магнит




Энәләнү -Энә рәвешенә керү, энә кебек тырпаю; энәләр белән каплану




Энәле -с.1.Энәсе булган 2.Усал, төртмә (тел)




Энәтире -Кимерүчеләр отр. аркасы, яннары һәм койрык очлары энәле, буе 40-70 см булган имезүче хайван. рус.Дикобраз




Энәтирелеләр -Тиреләре известь энәләр, чәнечкеләр белән капланган умырткасыз диңгез хайваннары (мәс. диңгез йолдызлары) рус.Иглокожие




Эндәш -ЭНДӘШ СҮЗ -Сөйләм аңа төбәп әйтелгән затны, предметны белдерә торган сүз һәм сүз тезмәләре




Эндәшү -1.Кемгә яки нәрсәгә дә булса сүзеңне, соравыңны һ.б.ш. юнәлдерү; мөрәҗәгать итү. Гомумән сөйләшү; сөйләшә башлау, сүз әйтү 2.Җавап бирү [ишекне кагып караса да, эндәшүче булмады]




Эндогам -с.Үз нәселеннән, ыруыннан яки социаль катлавыннан гына өйләнү йоласына буйсынган




Эндогамия -Үз нәселеннән, ыруыннан яки социаль катлавыннан гына өйләнү йоласы




Эндоген -с.Эчке сәбәпләр белән аңлатыла торган [э. процесс]




Эндодерма -Үсемлекләрнең сабакларында һәм тамырларында барлык эчке тукымаларны әйләндереп алган күзәнәкләр катлавы




Эндокард - Эндокардий -Йөрәкне эчке яктан уратып алган юка пәрдә, сүрү




Эндокардит -Эндокардның ялкынсынуы




Эндокрин -с.Эчке секрециягә бәйләнешле. ЭНДОКРИН БИЗЛӘР -Эчке секреция бизләре




Эндокринолог -Эндокринология белгече




Эндокринология -Эчке секреция бизләренең төзелешен һәм функциясен өйрәнә торган фән




Эндоскоп -Кеше органнарының эчке ягын карау приборы (якты үткәргеч сүсләр кулланыла)




Эндоскопия -Эндоскоп белән карап тикшерү




Эндотермик -с.хим.Җылылык йотылу белән бара торган [эндотермик реакция]




Эндшпиль -Шахмат уенының соңгы, төгәлләнү стадиясе




Эне -Кече ир туган




Энекәш -1.ирк.Эне 2.Энем




Энем -1.Үзеңнән кечерәк ир затына эндәшү сүзе 2.Кимсетебрәк эндәшкәндә кулланыла [бу егет абзаң булыр бу, бик белеп тор син, энем!]




Энеолит -Неолит эпохасыннан бронза гасырына күчү чоры; бу чорда беренче тапкыр бакыр корал барлыкка килә




Энергетик -I.и.Энергиянең төрле төрләрен эшләп чыгару һәм аларны өләшү, тарату белән шөгыльләнүче, энергетика белгече, энергетика промышленносте хезмәткәре. II.ЭНЕРГЕТИК -с.1.Энергетикага, энергия алуга һәм файдалануга бәйле булган 2.Энергиягә(1) бәйләнешле




Энергия -1.Материянең төп сыйфатларыннан берсе, материя хәрәкәте запасы (җылылык, яктылык, электр, механик хәрәкәт һ.б. төсендә). Җисемнең, матдәнең һ.б.ш. эш башкарырга яки көч чыганагы булырга сәләте. 2.Куелган максатка ирешү өчен сарыф ителгән тәвәккәллек, тырышлык белән куелган актив көч




Энергияле -с.1.Уңган, эшлекле, актив 2.Көчле тәэсир итә торган, катгый [э. протест]




Энергопоезд -Тимер юл платформаларында яки вагоннарда урнаштырылган күчмә электр станциясе




Энергосистема -Энергетик система (берничә электростанция, электр челтәрләре һәм электр энергиясеннән файдаланучылар җыелмасы)




Энҗе -1.Кайбер моллюсклар кабырчыгыннан табыла торган ак, саргылт, алсу (сирәгрәк кара) төстәге кыйммәтле перламутр матдә бөртеге. Шул бөртектән ясалган бизәнү әйбере. күч.Тышкы күренеше, ялтыравы, аклыгы белән энҗене хәтерләтә торган нәрсәләр тур. 2.күч.Сыйфатлары белән башкалар арасында аерылып торган, нәр.б. иң яхшы бизәге, хәзинәсе саналган әйбер яки зат. ЭНҖЕ ЧӘЧӘК -Лаләчәләр семь. озынча яфраклы һәм бик кечкенә кыңгыраучыкларга охшаш хуш исле ак чәчәкле үлән; Ландыш




Энҗеләү -Энҗе белән бизәү




Энтомолог -Энтомология белгече




Энтомология -Зоологиянең бөҗәкләрне өйрәнә торган бүлеге




Энтузиазм -Нык дәртләнү, мавыгу, рух күтәренкелеге




Энтузиаст -Энтузиазм белән эш итүчә. Нин.б. эшкә бөтен көчен бирүче, нәр.б. ялкынлы тарафдары




Энцефалит -Баш миенең ялкынсынуы




Энциклопедизм -Күпьяклы белем, фәннең төрле өлкәләреннән хәбәрдарлык




Энциклопедик -с.1.Энциклопедия саналган, шундый характерда 2.Белемнең бик күп өлкәләреннән хәбәрдар булган, күпкырлы белемнәргә ия булган [э. галим]




Энциклопедист -1.Фәннең, белемнең бик күп тармаклары белән таныш, хәбәрдар, һәр яктан мәгълүмәтле, энциклопедик белемнәргә ия булган кеше 2.XVII гас. азагында Дидро һәм д`Аламбер тарафыннан бастырып чыгарыла торган "Энциклопедия" тирәсенә берләшкән алдынгы француз акыл ияләре төркеме вәкиле




Энциклопедия -Белемнең барлык яки аерым тармакларына карата аңлатмалы сүзлек формасында төзелгән белешмә-кулланма. күч.Тормышны һәрьяклап, киң яктырта торган сәнгать әсәре тур.




Эңгер - Эңгер-меңгер -җый. Кояш батканнан алып төнгәчә һәм шулай ук таң алдыннан булган ярым караңгы вакыт [эңгер шактый куерып килә]




Эңгерләнү -сир.Кич булу, караңгылану, эңгер вакыты җитү




Эолит -1.Таш гасырның кешеләр бик примитив таш кораллар ясаган иң борынгы чорының иске атамасы 2.Шул чорга караган, үткен кырлы бик гади таш корал




Эпентеза -Фонетик үзгәреш тәэсирендә сүз эчендә аваз өстәлү (мәс. "университет" урынына "универститет" дип әйткәндә "т" авазы)




Эпигон -с.Нин.б. әдәби, фәнни яки политик юнәлешкә сукырларча ияреп, үзеннән алдагы кешеләрнең искергән, вакыты узган идеяләрен, методларын кабатлаучы кеше; Тәкълитче




Эпигонлык -Әдәбияттә, фәндә, политикада һ.б.ш. нин.б. юнәлешкә яки берәр әдипкә сукырларча иярү, иҗат үзенчәлеге булмау




Эпиграмма -әд.1.Борынгы грекларда: кабер ташларында, биналарда, бүләкләрдә һ.б.ш. шул әйбернең әһәмияте тур. язу 2.Кемгә яки нәр.б. усал һәм оста итеп әйтелгән сүз, кыска сатирик шигырь




Эпиграф -1.Борынгы грекларда кабер ташларындагы язу 2.әд.Әсәрнең яки аның берәр бүлеге, кисәгенең башында бирелгән һәм шуның төп идеясен яктырткан кыскача текст, гадәттә цитата, мәкаль, әйтем, хикмәтле сүз




Эпиграфик -с.Эпиграфка караган, шуңа бәйләнешле




Эпиграфика -Эпиграф(1) тур. фән




Эпиграфист -Эпиграфика белгече




Эпидемик -с.Эпидемия үзенчәлеге булган. күч.Эпидемия булып барлык җиргә таралган




Эпидемиолог -Эпидемиология белгече




Эпидемиологик -с.Эпидемиологиягә бәйләнешле




Эпидемиология -Медицинада эпидемияләрнең килеп чыгу сәбәпләрен, аларның таралу закончалыкларын өйрәнү һәм аларга каршы көрәш чараларын эзләп табу өлкәсе




Эпидемия -РӘТ ХАСТАСЫ -Нин.б. йогышлы авыруның киң таралуы, кизү. күч.Бик тиз таралып китә торган нәрсә




Эпидермис -биол.Күзәнәк тышчасы. Бик юка элпә (мәс. яфрак өстендә)




Эпизод -1.Тормыштан нин.б. бер вакыйга, очрак. Нин.б. күренешнең, хәлнең һ.б.ш. бер буыны. Кыска вакытлы, очраклы хәл яки вакыйга 2.Әдәби әсәрнең теге яки бу күләмдә тәмамланган яки үзаллы булган кисәге. Кинокартинаның сюжет ягыннан тәмамланган бер кисәге, өзеге. Театрда вакыйгаларның үсеше белән бәйләнмәгән өстәмә күренеш




Эпизодик -с. Бер очрактан икенче очракка кадәр генә булып ала торган, системалы булмаган. Төп, нигез итеп саналмый торган, очраклы 2.Аерым күренешләрдә, эпизодларда гына күзгә чалына торган, дәвамлы һәм төп саналмый торган [э. образлар]




Эпизоотия -Нинди.б. чирнең хайваннар арасында киң таралуы [түләмә эпизоотиясе]




Эпик -I.Эпик әсәрләр авторы. Эпос жанрында иҗат итүче [эпик шагыйрь]. II.ЭПИК -с.1.Эпос кебек, эпоска охшаган 2.күч.Тантаналы тыныч, күтәренке тыныч [эпик тон]




Эпика -Эпик әсәрләр җыелмасы




Эпикард -Йөрәкне тышкы яктан каплап алган пәрдә, сүрү




Эпикардит -Эпикардның ялкынсынуы




Эпикриз -Авыруның тарихы язылган кенәгәне япканда, иң азактан авыруның килеп чыгу сәбәпләре, аның барышы, дәвалау һәм аның нәтиҗәләре тур. бирелгән кыскача язма




Эпилептик -с.Эпилепсия белән интегүче




Эпилепсия -Кинәт аңны югалту, әледән-әле көзән җыеру күренешләре кабатлана торган хроник авыру




Эпилог -1.Әдәби әсәрнең тәмамлану өлеше, соңы. муз.Операда соңгы, тәмамлану күренеше 2.Нәр.б. азагы, чишелеше, нәтиҗәсе




Эпископ -Үтә күренми торган әйберләрне, рәсемнәрне экранда күрсәтү приборы




Эпистола -әд.иск.Хат формасында язылган әсәр, XVIII-XIX гас. әдәбияте жанры




Эпистоляр -с.әд.1.Эпистолага хас. Хатлар формасында язылган 2.Кем.б. хатлар җыелмасын тәшкил иткән




Эпиталама -Борынгы грекларда һәм римлыларда яңа өйләнешкән кешеләрне котлау җыры. әд.Кавышу хөрмәтенә язылган шигырь




Эпитафия -Кабер ташындагы язма




Эпителий -Тәннең яисә берәр органның өске тышчасы




Эпитет -әд.Предметның исеменә ялганып, аның нин.б. үзенчәлеген яки сыйфатын билгели, аның сәнгатьлелеген, шигъри көчен арттыра торган сүз. ирон.Кемне яки нәрсәне дә булса атый, характерлый торган сүз, әйтем (гадәттә начар яктан)




Эпифиз -1.Минең өстендә өстәмә үсенте, шеш сыман биз 2.Көпшә сөякләрнең очы




Эпифора -әд.Аралаш яки бер-берсенә якын торган юлларның, строфаларның азагында бер үк сүзләрне яки сүз тезмәләрен кабатлаудан торган стилистик алым




Эпицентр -Җир өслегендә нин.б. җимергеч көчләр учагының нәкъ өстенә яки астына туры килгән өлкә [җир тетрәүнең э.ы]. күч.Нин.б. бәлә-каза, күңелсезлек һ.б.ш. үтә көчле булып күренгән урын [кызыл террорның эпицентры]




Эпицикл -мат.астр.Үзәге башка бер әйләнә буенча тигез хәрәкәт итә торган әйләнә




Эпопея -1.әд.Борынгы шигърияттә сүрәтләнгән вакыйгалары белән бер-берсенә якын торган һәм барысы бергә эзлекле рәвештә бербөтен булып берләшкән хикәяләрнең, легендаларның, җырларның зур циклы. Зур тарихи планда яки озак вакытлар дәвам иткән вакыйгаларны чагылдыра торган күләмле әдәби әсәр 2.Нәр.б. катлаулы һәм әһәмияткә ия булган тарихы, зур-зур вакыйгалар [гражданнар сугышы эпопеясы]




Эпонж -Фасонлы эрләнгән җептән үреп эшләнгән, нәтиҗәдә төеннәр белән каплана торган тукыма




Эпос -1.Лирика һәм драмадан аермалы буларак, әдәбияттә хикәяләү төре 2.Героик халык җырлары, борынгы хикәяләр, поэмалар җыелмасы




Эпоха -1.Нин.б. күренекле вакыйгалар, күренешләр белән характерлана торган, үзенчәлекләре булган зур вакыт аралыгы. Нәр.б. яшәү һәм эшчәнлек чоры, кемнең дә булса тормышында бер чор. Нин.б. борылыш белән бәйләнгән момент; яңа чорның башлангыч пункты [милли яңарыш эпохасы] 2.Геологик чорның бер бүлеге 3.Нин.б. күк җисеменең хәрәкәт вакытын исәпли башлаган момент




Эпохаль -с.Бөтен бер эпоха, дәвер тәшкил итә торган [э. ачыш]




Эра -1.Еллар исәбе башланып киткән вакыт яки вакыйга, шулай ук билгеле бер системада еллар исәбе [мөселман эрасы Мөхәммәт мәккәдән качып киткән моменттан алып барыла] [Яңа эра (яки безнең эра) Христосның туган көне дип саналган көннән башлана] 2.Период, эпоха(1) 3.геол.Җир тарихындагы бүленештә иң озын чор




Эрбет чикләвеге - 1.Мәңге яшел ылыслы агач 2.Шуның чикләвеге




Эрг -физ. Бер дина көч бер сантиметр юлда башкарган эш (энергия) берәмлеге




Эргә -1.Идән астына салкын кермәсен өчен өйнең тышкы стенасы тирәсендә туфрактан өелгән нигез 2.Төп нигез, оя; ыру, нәсел 3.Ян, тирә [өй эргәсеннән сөйләшә-сөйлә үттеләр]




Эргәдәш -диал.Чиктәш




Эргәзембай -ӘРГӘЗЕМБАЙ -диал.Умырзая




Эргограф -мед.Кеше мускулларының эшен график рәвештә язып бара торган прибор




Эргометр -Мускулларның көчен үлчи торган прибор




Эрдельтерьер -Шактый эре, йөзендәге йоннары сакал-мыек сыман булып үсә торган терьер токымлы эт




Эре -I.с.1.Бер үк төрле зур күләмдәге кисәкләрдән торган; киресе: вак. Зур, зур күләмдәге [эре чәчәкле көнбагыш]. Киң, озын, зур (йөреш, адым тур.) 2.күч.Тәкәббер, һавалы [банкка эре генә кереп китте] 3.Матди мөмкинлекләре буенча зур масштаблы [эре завод] 4.Көч һәм йогынты ягыннан зур; әһәмиятле [эре белгечләр]. ЭРЕ ТЕРЛЕК -Сыер, үгез, буйвол, дөя кебек хайваннар. ЭРЕ АКЧА -Зур бәяле акча. ЭРЕ СӨЯКЛЕ -Таза, зур гәүдәле кеше тур. ЭРЕДӘН (КУБУ, ҖИБӘРҮ) -Гадәти булганнан зуррак эшләр белән шөгыльләнү тур. II.ЭРЕ -диал.Онны иләгәннән соң иләктә кала торган кибәк, көрпә




Эреләнү -1.Үсеп, бергә кушылып зуррак күләмгә әверелү, зураю 2.күч.Тәкәбберләнү, үзен үзе зурга кую




Эреләү -1.Бергә кушып эрерәк ясау 2.Зурга, эрегә алмаштыру; киресе: ваклау (акча тур.)




Эреле-ваклы -с.Төрле зурлыктагы, кайсы эре, кайсы вак (аралаш). Олылы-кечеле, төрле яшьтәге (балалар тур.)




Эрелек -Эре булу хәле. Нәр.б. зурлыгы, күләме 2.күч.Тәкәбберлек, һавалылык




Эремә -Каты яки сыек матдәне суда яки башка сыеклыкта эретүдән барлыкка килгән бертөрле масса




Эремчек -Әчегән сөтне кайнатып һәм суын сыгып ясаган ашамлык ЭРЕМЧЕКЛЕ МАЙ -Корт(II) белән аралаштырылган май




Эрен -1.Организм тукымасында бактерияләр тәэсире белән ялкынсынудан барлыкка килгән саргылт-яшел куе сыеклык 2.диал.Шеш, чуан




Эренләү -Шешкән урында эрен, үлек барлыкка килү, эрен бүлеп чыгару




Эреткеч -Үзендә нин.б. башка матдәне эретергә сәләтле матдә




Эретмә -Ике яки берничә каты җисемне, бигрәк тә металларны кушып эретеп ясалган коелма




Эретү -1.Туң әйберне эрегән хәлгә китерү; сыеклык хәленә күчерү. Каты хәлдәге әйберне җылылык тәэсирендә сыек хәлгә китерү 2.Көннәр җылынып, кар эри башлау турында [яз язлыгын итә - эретә] 3.күч.Кешедәге усаллык, кырыслык яки үпкә хисләрен юкка чыгару, йомшату тур. [күңелен эретү]. ЭРЕТЕП ЯБЫШТЫРУ -Металларны бик югары температурада кыздырып ябыштыру




Эрзац -и.Нин.б. табигый нәрсәне алыштыра торган ясалма әйбер; суррогат




Эрзя -Мордва халкы составындагы ике этник төркемнең берсе (зурысы) һәм шул төркемнең бер кешесе. (икенчесе - Мукшы)




Эристика -Бәхәсләшү, моназара кылу сәнгате




Эритема -Тиренең кан тамырлары киңәю нәтиҗәсендә кызаруы




Эритроцит -Канның төп өлеше саналган, үпкәләрдән тән тукымасына кислород күчереп йөртә торган, гемоглобинга бай кызыл кан шарчыклары




Эркелү -1)Күпереп, өрелеп, тулышып тору [мае эркелеп тора] 2)күч.Тулышып, матурланып тору (кеше тур.)




Эркет -Эретелгән май өстенә күтәрелгән күбек




Эрләү -Сүсне яки йонны бөтереп җепкә әверелдерү




Эрләүче -Эрләү белән шөгыльләнүче




Эрмек -с.диал.Бөртек-бөртек булып таралып торучы, ярмалы (мәс. сары май, бал)




Эрмекләнү -диал.Эрмек хәленә килү, кабарып, көпшәкләнеп, ярмаланып тору




Эрозия -1.Җир өстенең боз, агым сулар, җил һ.б. тәэсире белән юылу, ашалу процессы 2.Металл өслегенең механик яки электр корылмасы тәэсире белән җимерелүе, таркалуы 3.Тәндәге лайлалы сүрү өслегенең ялкынсынып бетчәләве




Эрос -Дәрт, дәртле (кайнар) мәхәббәт




Эротизм -Гадәттән тыш җенси хискә бирелүчәнлек




Эротик -с.1.Артык җенси хискә бирелүчәнлек 2.әд.Эротика(2) белән сугарылган




Эротика -Җенси хискә бирелүчәнлек 2.әд.Гыйшык-мәхәббәт шигърияте




Эротомания -мед.Авыру дәрәҗәсенә җиткән җенси дәртлелек




Эротоман -Эротоманиягә бирелүчән кеше




Эрстед -физ.Магнит кыры көчәнешлегенең абсолют берәмлеге




Эрудит -Зур эрудициягә ия булган кеше




Эрудиция -Фәннең яки тормышның берәр өлкәсендә яки күп өлкәләрендә тирән белемлелек, киң мәгълүмәтлелек




Эрудицияле -с.Эрудициягә ия булган




Эрү -1.Югары температурада йомшару, сыеклыкка әйләнү (каты җисемнәр тур.). Туңган яки салкыннан каткан әйбернең җылылык, дымлылык тәэсирендә сыеклыкка әйләнүе тур. Нин.б. юешләнеп туңган әйбернең җылылык тәэсирендә йомшаруы 2.Әчегән сөтнең эсселек тәэсире белән эремчеккә әйләнүе, аерылуы 3.күч.Күренмәс булу, әкренләп юкка чыгу [күз алдында эри барып юк булды]. Юкка чыгу, югалу, эзе дә калмау 4.күч.Нин.б. тәэсирләндерә торган нәрсә йогынтысында йомшару, ягымлылану. күч.Рәхәтлеккә бирелү, ләззәтләнү, тынычлап, җәелеп китү. ЭРҮ НОКТАСЫ -физ.Нин.б. бер металлны, матдәне эретерлек температура




Эрүсү -ф.сир. Аз гына эрегән булу, җепшекләнеп китү [эрүсегән карда тирән эз калдырып]




Эсер -Социалист-революционер сүзенең кыскартмасы




Эскадра -Бер үк яки төрле класс хәрби диңгез судноларының һәм һава флоты самолетларының зур берләшмәсе




Эскадрилья -Хәрби авиациядә самолетларның берничә звеносыннан торган берләшмә




Эскадрон -Атлы гаскәрнең җәяүле гаскәрдәге ротага туры килә торган бүлекчәсе




Эскалатор -Кешеләр менеп һәм төшеп йөрү өчен өзлексез хәрәкәт итә торган механик баскыч




Эскалация[ләү] -Киңәю, үсү, арту




Эскалоп -Майсыз йомшак итнең (сарык, бозау, дуңгыз итенең) озынча формада турап кыздырылган кисәкләре




Эскарп -1.Хәрби ныгытмадагы тышкы як чокырның арткы сөзәк стенасы 2.Танкка каршы хәрби ныгытманың дошман ягына караган ярындагы бик текә стенасы




Эскәк -Медицинада һәм техникада вак, кечкенә, тиз ватылучан һ.б. әйберләрне тотып алу өчен кулл.тор. кыскыч




Эскәккойрык -Корсак артында келәшчә сыман чыгынтысы булган озын яссы гәүдәле бөҗәк; рус.Уховертка




Эскәкләү -1.Эскәк белән эләктереп йолку 2.күч.Бер дә калдырмыйча йолкып бетерү (чүп үләннәрне)




Эскәмия -Озын тактадан яки вак такталарны терәкләргә кадаклап, утырыр өчен ясалган җайланма




Эскәнҗә -1.Эшкәртелә торган әйберне кыса торган җайланма; Пресс, Тиски 2.күч.Кыен, авыр хәл, фаҗига. Изү, кысрыклау хәле




Эскәтер -Ашъяулык




Эскерт -Печәннән, саламнан яки көлтәләрдән салынган бик зур кибән




Эскертләү -Нәр.б. (печәнне, саламны) эскерткә салу




Эски -и. Яшерен сәбәп, эчтәрәк яткан катлаулылык. [анда эшләүнең эскиен белергә кирәк, егетләр]




Эскиз -1.Рәсемнең, картинаның яки аның бер өлешенең караламасы. Скульптура әсәренең, гадәттә кечерәйтелгән масштабтагы башлангыч корылышы 2.Шуңа карап башка нәрсәләр (һәйкәлләр һ.б.) эшләп чыгара торган рәсем. Шунда төшерелгән әйберләрне ясау өчен кирәк булган барлык мәгълүмәтләрне, билгеләрне эченә алган һәм сызымның төп кагыйдәләрен исәпкә алып кулдан ясалган техник рәсем




Эскимо -Шоколад кушып әзерләнгән туңдырма




Эскимос -Төньяк Америка ярларында, Гренландиядә һәм Азиянең төньяк-көнчыгыш чигендә яшәүче төп халык һәм шуның бер кешесе




Эскорт -Кемне яки нәрсәне саклаучы яки озатучы хәрби конвой, хәрби сакчылар отряды




Эскулап -Врач, табип, медик




Эсминец -Эскадра миноносецы




Эспадрон -Фехтование өйрәтүләрендә кулл.тор. тупас очлы кылыч. Шул корал белән үткәрелә торган спорт ярышы




Эспарцет -Кузаклылар семь. мал азыгы булган баллы үсемлек




Эсперанто -Европаның төп телләре материалына нигезләнгән ясалма халыкара тел




Эсперантист -Эсперанто телендә сөйләшүче һәм шул телне пропагандалаучы кеше




Эспланада -1.Кирмән белән шәһәр арасындагы буш, ачык урын. Берәр бина алдындагы ачык урын, мәйдан 2.Уртасында аллеялары булган киң урам




Эссе -с.1.Югары температуралы; бик нык кызган. хәб.Һава температурасының бик югары булуы тур. [монда ул хәтле эссе түгел]. хәб.Берәрсе тарафыннан эccелекне тою турында. [өс киемеңне сал, эсседер бит]. и.Эсселек [көн эссесендә] 2.Кайнар [эссе су] 3.Тропик [эссе климат] 4.и.Ягылган мунчаның ташына су салудан барлыкка килгән җылылык; пар, кызу 5.Тән температурасы тур. ЭССЕ САЛУ -Эссесе чыксын өчен мунча ташына су сибү. ЭССЕ СУГУ (КАБУ, ТИЮ) -Нык эсселек тәэсирендә баш авыртып, температура күтәрелеп чирләү




Эсселәнү -1.Кызу, кызып эссе хәлгә килү 2.Тәннең температурасы күтәрелү




Эсселәү -Эссе, бөркү һава тәэсиреннән тирләү яки изрәү




Эсселек -1.Эссе булу халәте 2.Сәләмәтлек хәленең күрсәткече буларак, кешенең тән җылылыгы дәрәҗәсе, температура




Эсселе-суыклы -рәв.Бер кыздырып, бер туңдырып җибәргән шикелле тәэсир турында (күңелсез хәбәр ишеткәндә, көтелмәгән вакыйгадан соң, куркудан һ.б.)




Эссенция -1.Кайбер матдәләрнең кулинариядә, фармацевтика һәм парфюмериядә кулл.тор. концентрацияле эремәсе 2.күч.Нәр.б. асылы; Квинтэссенция




Эстакада -Юлларны югары күтәртү, аркылы чыгып йөрү өчен, шулай ук суднолар килеп туктау яки нәр.б. төяү яки бушату өчен салынган күпер сыман корылма




Эстамп -Нин.б. рәсемнең гравюрадан кәгазьгә төшерелгән нөсхәсе




Эстафета -1.иск.Гадәттә атлы йомышчылар белән йөртелә торган ашыгыч почта. Шул почта белән җибәрелгән яки алынган хат, хәбәр 2.Йөгерү, йөзү һ.б. буенча команда ярышлары: дистанциянең билгеле бер урынында ярышта катнашучы үз командасыннан башка берәү белән шартлы әйберне алмаша, ә соңгысы аны алдагы берәүгә илтеп тапшыра. Шундый ярышларда билгеле араны үткәч ярышта катнашучылар тарафыннан кулдан-кулга тапшырыла торган таякчык




Эстәү -иск.Теләү




Эстет -Тышкы нәфислеккә, төгәл, матур формаларга баш июче; эстетизм тарафдары




Эстетизм - Эстетлык -1.Гүзәллеккә, нәфислеккә бирелгән, аеруча сизгер булу 2.Сәнгатьтә тышкы формаларга гадәттән тыш игътибар итеп, аның идея әһәмиятен, эчтәлеген икенче планга күчерү




Эстетик -I.1.Эстет 2.Сәнгать теоретигы, сәнгать белгече. II.ЭСТЕТИК -с.1.Эстетикага караган, эстетика турындагы 2.Сәнгатьтә һәм тормышта гүзәллекне, матурлыкны тудыру, аны тоя белү белән бәйләнгән. Тормышта яки сәнгатьтә гүзәллек, матурлык тәэсире белән туган




Эстетика -1.Сәнгатьне, сәнгатьле иҗаттагы, табигатьтәге һәм тормыштагы матурлык формаларын өйрәнүгә багышланган фәлсәфи тәгълимәт. Берәр кешенең сәнгатькә булган карашлары системасы 2.Нәр.б. матурлыгы, нәфислеге




Эстокада -Фехтованиедә рапира, шпага һәм эспадрон белән туры перпендикуляр кадау күренеше




Эстон -Эстониядә яшәүче төп халык һәм шуның бер кешесе




Эстрагон -Әремнең аш тәмләткеч буларак үстерелә торган төре




Эстрада -1.Артистлар, музыкантлар, тел осталары һ.б.ш. тамашачылар алдында чыгыш ясау өчен эшләнгән күтәренке мәйданчык, сәхнә 2.Кечкенә формалар сәнгате, аның төп төре - бер-бер артлы алмашынып килгән номерлардан торган концерт




Эстуарий -Диңгезгә яки океанга коя торган елганың бүрәнкә форм. киңәйгән тамагы




Эт -1.Кеше тарафыннан сакта, аучылыкта, җиңүдә һ.б.ш. эшләрдә файдаланыла торган, бүре нәселеннән булган йорт хайваны 2.Тиргәшү сүзе булып йөри [нишләтә бу эт акчаны?] 3.Аерым бер интонация белән әйтелеп, кем.б. хуплауны, нәр.б. соклануны белдерә [ну, малай, эт икәнсең]. ЭТ БАЛЫГЫ -Этләй. ЭТ БАШЛЫ МАЙМЫЛ -Гарәбстанда һәм Африкада яши торган озын борынлы зур маймыл. ЭТ БЕТЕ -Хайван тәненә ябышып кан эчә торган, шулай ук үсемлекләрдә була торган бөҗәк; талпан. ЭТ ЕЛЫ - Борынгы унике еллык циклда 11нче ел. ЭТ ИМЧӘГЕ -Култык астына чыга торган чуан. ЭТ КАКЫСЫ -Кырда үсә торган сары чәчәкле чүп үлән; рус.Сурепка. ЭТ СУГАРУ -күч.Вакытны бушка уздыру. ЭТ ТИГӘНӘГЕ -Оешма чәчәклеләр семь. юеш урыннарда үсә торган үлән; рус.Череда. ЭТ ШОМЫРТЫ -Ботаклары тиз сынучан, зур булмаган агач; рус.Крушина. ЭТ ЭЧӘГЕСЕ -1)Башка үсемлекләргә үрмәләп үсә торган чүп үлән; рус.Вьюнок 2)күч.Чамасыз озын нәрсәгә әйтәләр. ЭТ ҖИЛӘГЕ -Ялтырап торган кара җиләкле, агулы үлән үсемлек; рус.Белладонна




Этаж -сөйл.1.Бинаның бердәй биеклеккә урнашкан бүлмәләр рәтен тәшкил иткән өлеше; Кат 2.Шахта кырының штреклар арасына урнашкан өлеше




Этажерка -Таяк яки такта терәкләргә аслы-өсле шүрлекләр куеп ясалган ачык шкаф




Эталон -1.Билгеләнгән үлчәү берәмлеге үрнәге [халыкара килограмм эталоны]. Башка үлчәү җайланмаларын тикшереп тору өчен хезмәт итә торган төгәл үлчәү үрнәге 2.күч.Берәр нәрсә белән чагыштыру өчен кулл.тор. шаблон, калып, стандарт, үрнәк




Этан -Яктырткыч газга һәм нефть газына катнашкан янучан төссез газ; углеводород; C2H6




Этап -1.Бер җирдән икенче җиргә күчкәндә хәрби хезмәткәрләрне квартир, азык-төлек, фураж белән тәэмин итә торган пункт 2.Арестантлар төркеменең юлда кунып чыга торган пунктлары, шулай ук аларның сөреләсе урынга кадәр булган юллары. Берәр җиргә конвой белән озатыла торган арестантлар төркеме яки партиясе 3.Нәр.б. аерым өлеше (мәс. юлның, очышның) 4.күч.Берәр нәрсәдә, эшчәнлектә аерым момент, чор




Этәргеч - Этәреш -Нәр.б. башкарырга этәрә торган сәбәп. с.Нәр.б. башкарырга этәрә торган [этәргеч көч бирү]




Этәрү -1.Кискен хәрәкәт белән этү, читкә кагу 2.Нәр.б. кул белән этеп берәр якка күчерү. Ян-якка этү, аралау. Нин.б. көч ярдәмендә берәр нәрсәне кысрыклап чыгару 3.Көч һәм кискен хәрәкәт белән алга таба этеп җибәрү [ядро этәрү ярышы] 4.Нәр.б. сәбәпчесе булу [җинаятькә э.] 5.күч.Кемне дә булса читкә кагу, кыерсыту




Эте-бете -с.Вагы-төяге, берсе дә калмыйча, барысы да




Этелә-төртелә -рәв.Кешеләр тыгын булган урында үзара бәрелеп, орынып




Этем -Басым(3)




Этенеп-төртенеп - Этенә-төртенә -рәв.Сөйләгәндә тотлыгып, еш-еш төртелеп калып




Этенү -Кая да булса таянып, терәлеп үзеңне этү, этеп җибәрү




Этеп-төртеп - Этешә-төртешә - Этә-төртә -рәв.1.Берәр җиргә, үтү, урнашу өчен үзеңә юл ярып, әйләнә-тирәдәгеләрне як-якка кысрыклап, этәреп 2.Бик авырлык белән [көнне этә-төртә үткәрү]




Этернит -Асбест белән цемент катнашмасыннан ясалган шифер




Этик -с.Этика кагыйдәләренә, таләпләренә туры килә торган




Этика -1.Иҗтимагый аңның бер формасы булган әхлак, үз-үзеңне тоту кагыйдәләре тур. фәлсәфи өйрәтмә 2.Нин.б. сыйныфның, профессиянең тәртип нормалары, морале [сәхнә этикасы]




Этикет -Аерым җәмгыять, иҗтимагый катлау яки профессия членнары арасында кабул ителгән әхлак, үз-үзеңне тоту кагыйдәләре




Этикетка -Нәрсәгә дә булса (товарга, экспонатка һ.б.) тагылган, беркетелгән, аларның исемнәре, сорты, бәясе һ.б. күрсәтелгән ярлык




Этил -Күп кенә органик кушылмалар составына керә торган һәм углерод белән водород атомнарыннан торган группа; C2H5. ЭТИЛ СПИРТЫ -Исерткеч эчемлекләр составында була торган спирт; C2H5OH




Этилен -Углерод белән водородтан торган төссез, тиз янучан газ; туендырылмаган углеводород; C2H4




Этимолог -Этимология белгече




Этимологизация -лингв.Нин.б. сүзнең этимологиясен табу




Этимологик -с.Этимологиягә бәйләнешле




Этимология -1.Тел белемендә сүзләрнең килеп чыгышын һәм үзара мәгънә бәйләнешләрен өйрәнә торган бүлек 2.Сүзләрнең килеп чыгышы һәм башка сүзләр белән кардәшлек бәйләнеше 3.иск.Мәктәп грамматикасының фонетика белән морфологияне эченә алган бүлеге




Этимон -лингв.Телдәге сүзнең килеп чыккан беренче чыганагы, башлангычы




Этиология -1.Авыруның килеп чыгу сәбәпләре һәм шартлары тур. тәгълимәт 2.Авыруның сәбәпләре




Эт-кош -җый.Һәртөрле этләр, кошлар һ.б. хайваннар




Этләй - Этләч -диал. Этнәй -Вак кына тәңкәләр белән капланган яки тәңкәләре булмаган, суалчанга охшаш озынча гәүдәле, елгаларда (гадәттә таш астында) яши торган бик елгыр кечкенә балык




Этләнү -1.Интегү, җәфалану 2.Алдану




Этләү -1.Интектерү, җәфалау 2.Хәйлә белән алдау, алдалау




Этләшү -1.Астыртын, мәкерле хәйлә белән эш итү 2.Хәйләле юл белән, гаделсез рәвештә нәр.б. үзләштерү, башкалар өлешенә керү




Этлек -1.Әшәкелек, явызлык 2.Мутлык, мәкерле хәйлә 3.Әрсезлек




Этлекле -с.Мәкер белән эшләнгән




Этле-мәчеле - Этле-песиле -рәв.Дошманнарча, туктаусыз талашып-ызгышып




Этник -с.Нин.б. аерым халыкка караган




Этногенез -Халыкның килеп чыгышы




Этнограф -Этнография белгече




Этнографизм -Кайда да булса (китапта, пьесада һ.б.ш.) этнографик үзенчәлекләр, тасвирлаулар, детальләр




Этнографик -с.Этнографиягә бәйләнешле




Этнография -1.Халыкларның матди һәм рухи культурасын, культура-тарихи мөнәсәбәтләрен өйрәнә торган фән 2.Халыкның, урынчылыкның тормыш-көнкүреш, әхлак, культура үзенчәлекләре җыелмасы




Этнос -Тарихи үсештә ныгып урнашкан этник берәмлек - ыруг, кабилә, халык, милләт




Этолог -Этология белгече




Этология -Хайваннарның табигый шартларда үз-үзләрен тотышын өйрәнә торган фән; үз-үзеңне тоту фәне




Этруск -Безнең эрага кадәр I меңьеллыкта төньяк-көнбатыш Италия җирләрен биләп яшәгән, шактый югары культурага ия булган халык




Этү -1.Үзеңнән алга таба көч куеп нәр.б. кузгалырга яки күчәргә мәҗбүр итү 2.күч.Читләштерү, читкә кагу




Этюд -1.Өйрәнү максатыннан чыгып, төп сызыклары гына төшерелгән һәм гадәттә нин.б. әсәрнең яки аның бер өлешенең якынча эшләнеше саналган рәсем, скульптура әсәре һ.б. 2.Берәр мәсьәләгә багышланган кечерәк әдәби әсәр 3.Виртуоз характердагы кечерәк музыкаль әсәр 4.Күнегү төре (музыкада, театрда, шахматта)




Этюдник -1.Этюдларны(1) саклый торган папка яка яссы тартма 2.Рәсем ясаучы этюд эшләгәндә кәгазьне, киндерне урнаштыра торган кечерәк такта




Эфедра -Мәңге яшел куак яки ярым куак үсемлек




Эфедрин -Эфедрадан, шулай ук синтетик юл белән табыла торган алкалоид (медицинада кан басымын күтәрү, кан агуны туктату яки ялкынсынуга каршы дару буларак кулл.)




Эфемер -Коры җирләрдә дымлы вакытта гына үсеп, корылык чорында үсүдән туктап тора торган үсемлек




Эфемерида -2.иск.Бер яки берничә көн генә яши торган канатлы бөҗәк; бер көнлек күбәләк 2.Айның һәм елның аерым көннәрендә күк җисемнәре торышын күрсәтүче астрономик таблицалар




Эфес -Салкын корал (кылыч, хәнҗәр һ.б.ш.) сабы




Эфиоп -Эфиопиядә һәм Төньяк-Көнчыгыш Африкада яшәүче халыкларның һәм кабиләләрнең атамасы һәм шуларның бер кешесе




Эфир -1.Борынгы грек мифологиясендә һаваның иң югарыгы, чиста һәм үтә күренмәле катламы 2.Барлык һавасың тирәлекне һәм гадәти матдәләр (молекулалар, атомнар һ.б.) арасындагы буш аралыкларны тутыра дип фараз ителгән тирәлек. Әйләнә-тирәдәге һава киңлеге; гомумән радиодулкыннар тарала торган тирәлек 3.Спирттан яки фенолдан суны аерып алудан барлыкка килгән, үзенчәлекле зәһәр исле, төссез, очучан органик кушылма, сыеклык [этил эфиры]




Эфироман -Эфироманиягә бирелгән кеше




Эфиромания -Эфир белән исерүгә һәвәслек




Эффект -1.Кемнең яки нәрсәнең берәр кешегә ясаган көчле тәэсире, йогынтысы 2.Көчле тәэсир тудыра торган чара, җайланма, корылма 3.Нин.б. эшләрнең, эшчәнлекнең уңай нәтиҗәсе; нин.б. сәбәпләрнең уңышлы нәтиҗәсе 4.Физик күренеш [әйләнү эффекты]




Эффектлы -с.1.Көчле тәэсир ясый торган 2.Кирәкле, уңай нәтиҗәгә китерә торган, нәтиҗәле




Эффектлылык -Эффектлы булу сыйфаты, нәтиҗәлелек




Эффузион -с.Вулканик, вулканнан чыккан




Эффузия -1.Җир өстенә магманың таралуы 2.Газның күзәнәкле киртә аша үтеп торуы




Эх - Эх-ма -ы.1.Соклану, таң калу, кинәт гаҗәпләнүне белдерә 2.Үкенү, шелтәләү, гарьләнү һ.б.ш. тойгыларны белдерә




Эхинококк -1.Этләрнең һәм кайбер башка хайваннарның эчәкләрендә паразит булып яши торган кечкенә тасма суалчан. Шул суалчанның хайван һәм кеше органнарында яши торган һәм күп очракларда каты авыруга сәбәп була торган личинкасы, корты




Эхолот -Тирәнлекне гидроакустик ысул белән автоматик үлчәү приборы




Эһ -ы.Кинәт кискен итеп сулыш алып куюны белдерә (авыртудан, хәлсезлектән һ.б.). Эх. ЭҺ ДИГӘНЧЕ (ДИГӘНДӘ, ДИЯРГӘ ДӘ ӨЛГЕРМИЧӘ) -Бик тиз, кыска вакыт эчендә. ЭҺ ТӘ ИТМИ (ДИМИ) -Бик җиңел генә




Эһе -ы.Әйе. Килешүне, раслауны белдерә




Эһелдәү -Берәр авыр эш эшләгәндә көчәнүдән сулышны кисәк-кисәк кенә чыгару




Эһем -1.аваз ияр.Тамак кыру тавышын белдерә 2.ы.Нәр.б. әйтергә кыенсынганда, нишләргә белмәгәндә кулланыла




Эһе-мөһе -ы.Иркәләнеп чытлыклануны белдерә. ЭҺЕ-МӨҺЕ КИЛҮ -Иркәләнеп чытлыклану, кылану




Эч -и.1.Кеше һәм хайван гәүдәсенең бавыр, ашказаны, эчәгеләр һәм талак урнашкан өлеше. Корсак. Ашказаны, эчәгеләр 2.Нәрсә белән дә булса капланып, тирәләп алынган урын; киресе: тыш 3.Нәр.б. эченә салган яки салу өчен әзерләнгән әйбер (бәлеш эче) 4.Киемнең яки нин.б. башка әйбернең эчке ягына тегелә торган материал, эчлек 5."Хат", "китап", "әсәр" һ.б.ш. сүзләр белән килгәндә: эчтәлек 6.Күңел, йөрәк [эчтә кайнаган ачу] 7.бәйл.ЭЧЕНДӘ -1) [лампам э. май кими] 2)Арасында [үлән э.] 3)Эш-хәл башкарыла торган тирәлекне, чолганышны белдерә [башкорт э. кантон булып] 4) [пулялар сызгыруы, миналар чинавы э.]. [соңгы әсәрләр э. иң матуры] 8.бәйл.ЭЧЕННӘН -1) [окоп э. балчык атыла башлады] 2) [китап э. алып]...3) [кофта э. күлмәк кию] 4) [урман э. бару] 5) [халык э. эзләү] 6) [халык э. чыккан язучы] 9.бәйл.ЭЧЕНӘ -1) [мәйданның э. үк кереп] 2) [китап э. салу] 3) [төрле вакыйгалар эчендә кайнау]. ЭЧ ТӨШҮ -Берәр эчке органның урыныннан кузгалып түбәнрәк төшүе тур.




Эчәге -диал. Эчәк -1.Кешенең яки хайванның, кош яки балыкларның ашкайнату трактының бер өлеше булган сыгылмалы көпшә 2.Су агыза торган резин яки брезент көпшә; шланг




Эчәк-бавыр - Эчәк-карын -Эч-карын




Эчәклек -Эчәкләр(1) җыелмасы; кеше яки хайван ашкайнату трактының ашказаныннан соң башланып, туры эчәк белән тәмамлана торган өлеше




Эчәккуышлылар -Күп күзәнәкле бик гади хайван тибының атамасы (аңа гидра, мәрҗәннәр, медузалар һ.б.ш. керә)




Эч-бавыр - Эч-карын -Суелган кош, хайванның ашарга яраклы эче




Эч-баш -Суелган хайванның башы һәм эчке органнары




Эчемлек -Эчәр өчен әзерләнгән сыеклык




Эчендә -бәйл.Нин.б. бер вакыт аралыгын белдерә




Эченнән - Эчтән -рәв.Күңелдән, уйдан




Эче-тышы -1.Нәр.б. эчке һәм тышкы яклары 2.Бөтен барлыгы, холкы, табигате, гадәтләре




Эчкәре -рәв.Нәр.б. эчтәрәк, ераграк, читтәрәк. Бик тирән, ерак [бик эчкәре яшерү]




Эчке -I.с.1.Нәр.б. эченә урнашкан; киресе: тышкы. Эчке якка караган 2.Күлмәк, костюм эченнән кия торган 3.Кешенең психик эшчәнлегенә караган, психикада була торган [эчке моң]. Тирән мәгънәле, тәэсирле, акрын (тавыш тур.) 4.Нәр.б. нигезен, мәгънәсен, асылын тәшкил иткән [эчке матурлык] 5.Аерым бер дәүләт, оешма эчендәге тормышка һәм эшчәнлеккә караган. ЭЧКЕ АВЫРУЛАР -Эчке органнар авыруы. ЭЧКЕ СЕКРЕЦИЯ -Организмдагы кайбер бизләрнең канга һәм лимфаларга гына матдәләр бүлеп чыгаруы. ЭЧКЕ СӘҮДӘ -Бер дәүләт эчендәге сәүдә. ЭЧКЕ ЯНУЛЫ ДВИГАТЕЛЬ -Пешкәкле цилиндр эчендә ягулык яну исәбенә эшли торган двигатель. II.ЭЧКЕ-с.Исерткеч эчемлекләр эчә торган [эчке мәҗлесе]. сөйл.Эчкечелек. ЭЧКЕГӘ САБЫШУ -Исерткеч эчемлекләрне күп һәм еш куллана башлау




Эчкелек - Эчкечелек - Эчүчелек -Даими рәвештә һәм чамасын белмичә исерткеч эчемлекләр белән мавыгу хәле; Алкоголизм




Эчкерле -с.Эчтән, рухи яктан явыз табигатьле, һәртөрле мәкер, этлек кылырга, астыртын үч алырга һәвәс кеше




Эчкерлелек -Эчкерле булу сыйфаты




Эчкерсез -с.1.Ачык күңелле, хәйләсез, гади, беркатлы 2.Файда, табыш алуга нигезләнмәгән, дусларча булган




Эчкерсезлек -Эчкерсез булу сыйфаты




Эчкече -и.Исерткеч эчемлекләрне күп һәм даими эчүче кеше; Алкоголик




Эчләп -рәв.Нин.б. урынның эченнән [урман эчләп китте]




Эчләү -1.Киемгә яки башка әйбергә эчлек тегү, беркетү 2.Эч ясау, эчке стеналар ясау, эчке яктан тышлау (такта, штукатурка, кәс һ.б.ш. белән каплау)




Эчле -с.1.Эчлеге булган [эчле бишмәт] 2.күч.Үпкәне, рәнҗетүне озак онытмый торган, явызлыкны кичерми торган; Кинәчел, Эчкерле




Эчлек -1.ИНЕЧ -Киемнең яки башка әйбернең эчке ягына тегелә, беркетелә торган тукыма 2.Әйбернең эченә, ике тышлык арасына куела торган нәрсә 3.Камыр ашларының эченә салына торган нәрсә




Эчмәк -и.Мамык, сүс һ.б. сырып ясалган яту урыны аслыгы: матрас




Эчпошыргыч -с.Эчне пошыра торган, кызыксыз, күңелсез, күңел кайтаргыч. Ялыктыргыч, гел бертөрле, үзгәрешсез




Эчтәлек -1.Хикәя ителә, күрсәтелә, сүрәтләнә торган нәрсә; тема (китапның, мәкаләнең, картинаның һ.б.ш.). китапның, кулъязманың башында яки азагында аның бүлекләрен яки башлыча бүленешләрен, гадәттә битләре белән күрсәтеп төзелгән белешмә 2.Нәр.б. мәгънәсе, асылы. филос.Күренеш яки процессның төп мәгънәсен, асылын белдерә торган нигезе 3.Нәр.б. эчендә булган, нәр.б. тәшкил иткән нәрсә [төенчекнең эчтәлеге конфет-мазарга охшамый иде]




Эчтәлекле -с.Эчтәлеккә, эчке мәгънәгә бай




Эчү -1.Нин.б. сыеклыкны авызга кабып йоту 2.Исерткеч эчемлекләр куллану, шундыйлар белән сыйланып күңел ачу тур.. Спиртлы эчемлекләрне күп күләмдә куллану, эчкечелеккә бирелү. Исерек булу хәле тур. [эчеп, исереп кайтты] 3.күч.Нин.б. хәлне кичерү, татып карау, баштан үткәрү [кайгы эчкән халык]. Нин.б. хис кичерү, күңелгә алу. ЭЧҮ (ЭЧКЕ) МӘҖЛЕСЕ -Спиртлы эчемлекләр эчеп күңел ача торган табын




Эчү-тарту -Аракы эчү һәм тәмәке тарту белән шөгыльләнү




Эш -1.Шөгыль, гамәл, хезмәт. Гадәт, вазифа, бурыч, хак [йорт эшләре]. Эшкәртелә торган, хәзерләнү процессында булган нәрсә 2.Нәр.б. җитештерү, ясау, эшкәртүгә һ.б. юнәлтелгән эшчәнлек. Гомумән берәр өлкәдәге эшчәнлек. Фикерләргә, сүзләргә капма-каршы буларак практик эшчәнлек 3.Нин.б. предприятиедәге, оешмадагы һ.б.ш. хезмәт вазифасы 4.Белгечлек, профессия, белемнәр һәм күнекмәләр өлкәсе [хәрби эш]. Һөнәр [яңа бер эш өйрәнү]. Башкарылу, хәзерләнү сыйфаты яки ысулы [авыл эше келәм җәелгән] 5.Нин.б. эшчәнлекнең нәтиҗәсе, эшләнмә, язма хезмәт [курс эше]. Берәрсе тарафыннан эшләнгән нәтиҗә, кемнеңдер гаебе белән эшләнгән факт [кем эше булыр бу?] 6.[җир эшләре идарәсе] 7.[шәһәрдә эшләр җанлана] 8.Йомыш [ни эш белән йөри?] [өстенә алган эше] 9.[суд эше] 10.[канцелярия эшләре] 11.[эшләр катлаулану] [бу ниткән эш бу?] 12..[заводка кире кайтару эше] [эш бит кыйбат сатуда түгел] 13.[анда синең эшең булмасын] 14.[чуалчык эшләр чыкты бит әле] 15.[кайтып китүдән башка бер эш тә юк иде]  16.физ.Хәрәкәт итә торган җисемнең каршылыкны бетерүе, энергия сарыф итүе [эш берәмлеге]. ЭШ БАШКАРУЧЫ -Канцелярия эшләрен алып баручы хезмәткәр. ЭШ БЕРӘМЛЕГЕ -Бер берәмлек көчнең бер берәмлек юлда эшләгән эше. ЭШ КӨНЕ (ЭШ СӘГАТЕ) -1)Тәүлекнең предприятие яки оешмада хезмәт иясе эшли торган өлеше 2)Хезмәт көне. ЭШ ХАКЫ (ЯЛЫ) -Эшләгән өчен түләү




Эшафот -Үлем җәзасын гамәлгә ашыру өчен ясалган махсус корылма




Эшелон -1.Хәрби берләшмәләр, подразделениеләр фронт буенча тезелмичә, походта баргандагыча урнаштырылганда, сугышчан хәлдәге гаскәрнең яки хәрәкәттәге колоннаның аерым өлеше 2.Махсус йөк яки кешеләр төяп бара торган тимер юл составы, автоколонна, самолетлар төркеме




Эшергеч -Шудырма бик өчен күчеп йөри торган итеп ясалган пластинка яки таяк




Эшермә -1.Эшергеч 2.диал.Мичнең этеп ачыла һәм ябыла торган тимере




Эшерү -1.Этеп шудырып күчерү 2.күч.тирг. Бик нык тиргәп, сүгеп ташлау




Эшкәртү -1.Хәзерләү процессында нин.б. төскә, тиешле формага кертү, әйбер итеп ясау. Кирәкле үзенчәлекләрне, сыйфатны булдыру өчен нәрсә белән дә булса тәэсир итү [пар белән э.] 2.Чәчү, утырту өчен әзерләү (сөрү, тырмалау, культивация) 3.Киләчәктә куллана, файдалана алырлык хәлгә китерү; нәр.б төгәлләү [мәкалә өчен материал э.]. Камилрәк, төзегрәк итү [әсәрне бераз эшкәртергә кирәк] 4.күч.Кемгә дә булса басым ясап, орышып-тәнкыйтьләп, берәр эшкә мәҗбүр итү 5.күч.гади.Кыйнау, тукмау




Эшкуар -Коммерция яки бизнес эшләре белән шөгыльләнүче [тискәре бәя төсмере белән әйткәндә]




Эшләки -диал.Песнәк




Эшләнеш -Нәр.б. ясалышы, корылышы




Эшләнмә -Кем.б. тарафыннан эшләнгән әйбер, хезмәт нәтиҗәсе; рус.Изделие




Эшләпә -1.Гадәттә читкә чыгып торган кырыйлы баш киеме 2.Озынча көпшәсе, үзәге һ.б. булган берәр нәрсәнең өске, киңәеп килә торган өлеше [кадак эшләпәсе]




Эшләтә -рәв.Бурычны эшләп түләү тур.




Эшләү -1.Нин.б. эш белән шөгыльләнү, эшчәнлек күрсәтү, үз көчең белән эш башкару. Кайда да булса хезмәт итү, эш белән дәвамлы шөгыльләнү [заводта э.]. Берәр хезмәт урынында булу, нин.б. вазифа үтәү, кем.б. хезмәтен башкару [артист булып эшли] 2.Берәр нәрсә барлыкка китерү, иҗат итү, камилләштерү яки өйрәнү, тикшеренү [әсәр өстендә эшләү]. Кемне дә булса системалы рәвештә өйрәтү, тәрбияләү [кадрлар белән э.] 3.Кемгә дә булса хезмәт күрсәтү, аның файдасына булган эш белән шөгыльләнү [кешегә эшләп үстем] 4.[ат белән э.] [аяклар белән э.] [сүзлек белән э.] 5.[мотор эшләп тора] [бу машина пар белән эшли] [баш туктый, аяклар гына эшли башлый] [малайның хыялы эшли башлады] [кибет эшләми] 6.[матчаларны эшләп бетергәч] [җирен үзе эшли] 7.[аларга начарлык эшләмәдем] 8.[ул дөрес эшли] 9.[акча эшләргә чыгып китте]




Эшлекле -с.1.Практик әһәмияткә ия булган, нәр.б. асылына кагылышлы [э. сөйләшү] 2.Белдекле, эштә тәҗрибәле [үзен э., булдыклы кыз итеп танытты] 3.тарт.форм.Иҗтимагый эшчәнлекнең нин.б. өлкәсендә үзен күрсәткән кеше [атказанган фән эшлеклесе]




Эшлексез -с.Эш рәте белми торган, юньсез, кулыннан эш килми торган, булдыксыз




Эшлия -ШЛЕЯ -Ике башы камытка беркетелгән, атның сыртыннан һәм янбашыннан урап үтә торган каеш




Эшмәкәр -1.и.Коммерция яки бизнес эшләре белән шөгыльләнүче хосусый милекче яки яллы хезмәткәр 2.диал.Уңган, эшчән; эшлекле [эшмәкәрне мал басар, эшлексезне йокы басар]




Эшсез -с.1.Даими эш урыны һәм эш хакы булмаган. рәв.Эшкә йөрмичә, даими эш эшләмичә [эшсез яткан хатыны...] 2.Эшләми йөрүче, тик йөри торган, юкны бушка аударып йөри торган; ялкау. рәв.Берни эшләмичә, тик




Эшсезлек -1.Даими эш хакы алмый торган кешеләр, эшсезләр булу хәле [шәһәрдә эшсезлек арта бара] 2.Эшләми йөрү, тик йөрү, тик яту; ялкаулык




Эшсөяр -и.Уңган, булган, эш яратучан




Эшти -Щи, кәбестә ашы




Эшчән -с.1.Эш яратучан, тырыш, уңган 2.и.Эшче, хезмәт иясе вәкиле (кыр эшчәннәре)




Эшчәнлек -1.Эшчән(1) булу сыйфаты; уңганлык 2.Нин.б. өлкәдәге, тармактагы эш, шөгыль [иҗат эшчәнлеге кимемәде] 3.Нин.б. органнарның эше тур., табигать көчләренең эше, хәрәкәте тур. [ашказаны эшчәнлеге]




Эшче -1.Җитештерүчән хезмәт белән профессиональ шөгыльләнүче кеше; гадәттә нин.б. предприятиедә, фирмада яки аерым хуҗада ялланып эшләүче кеше 2.Кайда да булса берәр профессия буенча эшләүче, хезмәт итүче. ЭШЧЕ КОРТ -Бал җыючы умарта корты. ЭШЧЕ КУЛ, ЭШ КУЛЫ -Эшче (эш эшләү берәмлеге буларак)




Эшче-крестьян -Эшчеләр һәм крестьяннар